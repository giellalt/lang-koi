
Пондӧтчан листбок.
__NOTOC____NOEDITSECTION__


10 (дас).
10 (дас) — лыддьӧс ӧкмыс бӧрын.


1 (ӧтік).
1 (ӧтік) (язьвин: "ӧтык") — лыддьӧс нуль да кык коласын.


2 (кык).
2 (кык) (язьвин: "көк") — лыддьӧс 1 да 3 коласын.


3 (куим).
3 (куим) (язьвин: "квим") — лыддьӧс кык да нёль коласын.


4 (нёль).
4 (нёль) (язьвин: "нюль") — лыддьӧс куим да вит коласын.


5 (вит).
5 (вит) — лыддьӧс 4 да 6 коласын.


6 (квать).
6 (квать) — лыддьӧс вит да сизим коласын.


7 (сизим).
7 (сизим) — лыддьӧс квать да кыкьямыс коласын.


8 (кыкьямыс).
8 (кыкьямыс) (язьвин: "кыкъямос") — лыддьӧс сизим да ӧкмыс коласын.


9 (ӧкмыс).
9 (ӧкмыс) (язьвин: "ӧкмос") — лыддьӧс кыкьямыс да дас коласын.


UTC+3.
UTC+3 — куимӧт кад кытш Гринвидзсянь асыввывлань, куйлӧ 45 меридиан пӧлӧн. Этія кытшын куйлӧны Европа ладорись Рочму (Перем ладортӧг да Башкырмутӧг), сы пытшкын и Коми Республика. Коми муын этӧ кад кытшсӧ тӧдӧны унажыксӧ кыдз Мӧсква кад.
Мӧсквася куимӧт кад кытшын куйлӧны сідзжӧ Багдад, Дар-эс-Салам, Найроби, Петракар, Хартум, Эр-Рияд.


Ӧльӧксандрия.
Ӧльӧксандрия (;;;;) этӧ кар Египетын, Ӧльӧксандрия мухафазалӧн юркарыс.


Ӧмидз.
Ӧмидз () – этӧ быдмас, ягӧдсӧ сёйӧны.


Ӧндриан (Кудымкар район).
Ӧндриа́н — учӧтик грезд (деревня) Перем ладорись Коми кытшын, Кудымкар районас. Грездыс сулалӧ Кудымкарсянь рытвылӧ 42 км ылынаын, Вежайка ю дорын.
Ӧндрианыс ӧні пырӧ Иньвайыв посадмуӧ, а 2006 годӧдз сія вӧлі Москвина сельсоветын.
Ордча грезддэз.
Ӧндриансянь ойвылас, Вежайка ю пӧлӧн кӧ кайны, петӧ Вежайка грезд, лунвылас кӧ лэдзчыны — Вальков грезд, а сы сайын, нёль километра ылынаын, куйлӧ Москвина, кӧда Ӧндриан понда кольччӧ шӧрин туйӧ.
Отир.
Олӧны Ӧндрианас ӧндриа́новчи. 2009 во пондӧтчикӧ нія вӧлісӧ 25 морт, видзисӧ 13 горт. Этӧ унапӧв етшажык 1970 год сьӧрті, кӧр татӧн олӧмась 120 морт. Уна отир мунӧмась овны Москвинаӧ нето Куваӧ.
Быдӧс оліссез комиӧсь. Унажыкыс новйӧны памиллёэз Васькин да Зубов.
Кулӧммезнысӧ ӧндриановчиыс дзебӧны Куваас. Сэтчин жӧ дзебсьӧны вежайчана да вольковчи.
Культура.
Школаӧ ӧндриановчилӧн челядь ветлӧны Москвинаӧ, сэтчӧ жӧ мунӧны пельшер-акушер дынӧ.


Ӧнь (ю).
Ӧнь — неыджыт ю Перем ладорись Коми кытшын, Иньвалӧн шульга вож.
Юыслӧн кузяыс — 49 км. Бассейныс — 75 км² ыжда.
Ӧнь юыс аркмӧ Ыджыт Ӧнь да Учӧт Ӧнь ӧтлаасьӧмӧн.
Ваыс кынмӧ октяб помын, а оссьӧ — апрель помын.
Ю уссёсянь неылын сулалӧ Ӧнь посад.


Ӧстяк кыв.
Ӧстяк кыв ("ханты кыв"; ӧстяк: "Ханты ясаӈ") — этія Фин-йӧгра кыв.


Ӧтӧпка (Кӧчладор район).
Ӧтӧ́пка — Перем ладорись Коми кытшын, Кӧчладор районісь Пелым посадмуын грезд (деревня).
Ӧтӧпкаыс сулалӧ Кӧч посадсянь ойвылӧ 20 км ылынаын, Пирогопос шор шульга ладорын.
Ордча грезддэз.
Ӧтӧпкасянь лунвыв-рытвылын куйлӧ посадмуись шӧрин Пелым, ойвылас — Вершинин да Москвин. Лунвыв-асыввылын сулалӧ йӧзтӧм Карчинск.


Ёдз Коми кыв.
Ёдз Коми кыв ("Коми-Язьвинскӧй кыл, Пермяцкӧй кыл") — этӧ коми кыв диалект под вылын керӧм кыв стандарт.


Ёді.
Ёді () — сія чери.


Ёкыш.
Ёкыш () — сія чери.


Август.
Август Эксай де Берри Часословасын
Август — этӧ тӧлісь.


Австрия.
Австрия (комиӧнжык: Асывдор, немеч кыв вылын Österreich, "Асыввывся Империя") — неыджыт канму Европа шӧрын. Асторья герцогаинӧн Австрия лоис 1156 годӧ, а сэсся быдмис ыджыт империяӧдз. 1919 воын сія империяыс разьсис да канму австрияккезлӧн кольччис ӧння мувывтор ыжда. Нацисттэз дырни энӧ муэсӧ ӧтлаӧтлӧмась куимӧт рейх дынӧ, но косясян бӧрын, 1955 годӧ, Австрия бӧр лоис мезмыт канмуӧн. Талун Асывдорыс межаасьӧ квать канмукӧт, то нія: Немечму, Ческо, Словенско, Мадьярму, Словения, Италья, Швейцарму да Лихтенштайн. Австрия куйлӧ континент пытшкын да оз пет саридззез дорӧ.


Алнаш йӧрӧс.
Алнаш йӧрӧс (рочӧнжык Алнашский район) – Удмурт Республикалӧн веськӧтлан юкӧт, муниципал район.
Веськӧтлан шӧриныс – Алнаш посад.
Ордчӧн Алнаш мукӧт куйлӧны Грак йӧрӧс, Можга йӧрӧс, Татарстанісь Огырчи район да Менделеев район.
Алнаш муыс 896 км² ыжда. Олӧны 22 300 мымда морт. Оліссез коласын 81,7 % удмурттэз, 12,2 % роччез, 3,4 % тотара, 2,1 % мариэз.
Алнаш йӧрӧсын эмӧсь 36 школа, 22 библиотека, 38 культура керку да 3 музей.


Англия кыв.
Англия кыв — этӧ герман кыв, Ыджыт Британия каналан кыв.


Андорра.
Андорра (кат., эсп. "Andorra", фр. "Andorre") — учӧтичок канму рытвыв Европаын, Пирена керӧссэзын, Франс да Эспання коласын, кӧдналӧ сія кӧркӧ мынтылӧма быдвося вот.
Ӧні Андорраыс зораммӧ унажыксӧ туризм быдмӧмсянь.
Веськӧтлан кыв — каталан; канмуын ветлӧны сідзжӧ эспаннёл да франсуз кыв.
Сьӧмнас лыддисьӧ евро, кӧть канму и эз пыр Еврозонаӧ.


Андронов (Юсьва район).
Андроно́в — Перем ладорись Коми кытшын, Юсьва районас грезд (деревня). Грездыс сулалӧ Истер ю дорын.
Андроновыс пырӧ Карпов посадмуӧ.


Анькытш.
Анькытш () – этія быдмас.


Апрель.
Апрель Эксай де Берри Часословасын
Апрель — этӧ тӧлісь.


Астана.
Астана — Казахстанлӧн канкар, канмуыс политикаын, культураын, вузасьӧмын, кӧзяйствоын да транспортын медшӧрӧт ин. 2009 воын Астанаын олісӧ 727 500 морт.


Асыввыв.
Коми пас — А, отиркостись — E ("east").


Атшапӧй (ю).
Атшапӧй — неыджыт юок Перем ладорись Коми кытшын, Иньваӧ усян Пӧйлӧн вескьыт вож.
Юыслӧн кузяыс ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Ашхабад.
Ашхабад — Туркменистанлӧн канкар. Кыдз туркменнэзлӧн медыджыт кар, Ашхабад лоӧ канмулӧн политикаын, культураын, вузасьӧмын, кӧзяйствоын да транспортын медшӧрӧт инӧн. 2009 воын Ашхабадынын олісӧ 827 500 морт.


Бӧлгария.
Бӧлгария (блг. България [bəlg'arija]) — бӧлгар отирлӧн канму асыввыв Европаын, Балкан кӧдж вылын. Бӧлгариякӧт ордчӧн куйлӧны сэтшӧм канмуэз: Ромыния ойвылас, Македония да Сӧрбия рытвылас, Эллада да Тюркия лунвылас. Асыввылын республика петӧ Сьӧд саридз дорӧ.


Бӧчина.
Бӧчина (язьвин: "Бӱчина";) — этӧ грезд Рочмуын, Перем ладорлӧн Вишера районын.


Бадьӧг.
Бадьӧг (лат. "Lagopus") — курӧгчужӧмаэз артісь таркодьӧммез субфамилияись кай увтыр.
Аскоддьӧм.
Мӧдік таркодьӧммезсянь бадьӧг неӧткодь то мыйӧн: кокбӧррес да кокчуннес сылӧн вевттьӧмӧсь сук си кодь тыввезӧн, кӧдна дорйӧны коккесӧ кӧдзыт увья.
Этася гыжжез бадьӧгыслӧн кузьжыкӧсь да быд во вежсьӧны линяйтӧм одзын.
Олан да сёян нёж.
Олӧны бадьӧггез пыр ӧтілаын. Озӧ полӧ кӧдзытісь. Сёйӧны туруна сёянсӧ, кӧть кайпияннэз вермӧны кокавны и геббезӧс.
Йылӧм.
Быдӧс виддэзлӧн (чочком бадьӧгысся) дзир иньпӧлӧс кольттялӧ да быдтӧ пияннэзӧс.
Олан муэз.
Бадьӧг увтырись кайез олӧны кӧдзыт ладорын. Чочком бадьӧг олӧ Ойвыв Евразияын. Чочком бӧжа бадьӧг йылӧ Ойвыв Америка керӧссэзын, а тундра бадьӧг олӧ Арктикаын и керӧсаиннэзын кыдз Евразияын, сідз и Ойвыв Америкаын.
Миян Коми муын олӧны чочкӧм бадьӧг да тундра бадьӧг.


Бадья (Иньваӧ усян ю).
Бадья – неыджыт юок Перем ладорись Коми кытшын, Иньвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧ Дублёнов грезд.


Балуев Анатолий Данилович.
Балуев Анатолий Данилович (1946) — Коми кытшись кинорежиссёр. Сы творчествоын унажыксо тӧдчӧны коми мотиввез.
Олан туй.
А. Д. Балуев чужис март 5 лунӧ 1946 годӧ Кӧч посадын. 1963 годӧ помаліс Кӧчись жӧ шӧрӧт школа, сэсся кынымкӧ во уджаліс посадас да районас.
Велӧтчис Кинематография сьӧрті всесоюзнӧй государственнӧй институтын кинотӧдӧм факультет вылын. 1973 восянь уджалӧ Свердловскись киностудияын редакторӧн, бӧрынжык и режиссёрӧн. 1999 годсянь — веськӧтлӧ Свердловскись государственнӧй телерадиокомпаниялӧн «Уралтелефильм» творческӧй йитӧтӧн.
Кинематография кужӧт сьӧрті роч академияись «Ника» нима чукӧрлӧн академик (1997), Рочмуись кинематографисттэз йитӧтлӧн Урал юкӧтын веськӧтланісь член (1996).
Ошканпассэз.
Уна приз да награда Международнӧй фестиваллез вылын босьтісӧ сылӧн фильммез: «Фуга», «Мы были дымом», «Волны», «Хор» да мӧдіккез.


Бангкок.
Бангкок (กรุงเทพมหานคร อมรรัตนโกสินทร์ มหินทรายุธยามหาดิลก ภพนพรัตน์ ราชธานีบุรีรมย์ อุดมราชนิเวศน์ มหาสถาน อมรพิมาน อวตารสถิต สักกะทัตติยะ วิษณุกรรมประสิทธิ์) — этӧ кар Таиландын, Таиландлӧн канкар.


Беларусь.
Беларусь (рочӧнжык Белоруссия) — беларус отирлӧн канму Асыввыв Европаын. Беларуссэз дыр олӧмась поляккез да московиттэз увтын. XVIII вексянь Роч империяын. Октябся революция бӧрын Беларусь лоис республикӧн Советскӧй Союзын, а 1991 годӧ, СССР разьсикӧ – мезмыт канмуӧн.
Талуня Беларусь межаасьӧ сэтшӧм канмуэзкӧт: Рочму, Украина, Польска, Летува, Латвия. Беларусь оз пет саридззез дорӧ.


Белгия.
Белгия (рочӧнжык: "Бельгия", нед.: "België", фр.: "Belgique", нем.: "Belgien") — неыджыт канму Рытвыв Европаын. Пырӧ ӦВК-ӧ, Ӧтласа Европаӧ да НАТО-ӧ.
Аркмис 1830 годӧ Недерландсянь торйӧтчӧмӧн. Канмуын куим тор — Валлонму, Фламму да канкар Брюссель.
Ойвылын Белгия межаасьӧ Недерландкӧт, асыввылын — Немечмукӧт, лунвыв-асыввылын — Лецебургкӧт, лунвылын да рытвылын — Франскӧт. Ойвыв-рытвылын Белгму петӧ Ойвыв саридз дорӧ.


Белмысшор (ю).
Белмысшор (важжык: "Бельшор") — неыджыт ю Перем ладорись Коми кытшын, Иньваӧ усян Дӧйӧглӧн шульга вож.
Юыслӧн кузяыс – 20 км. Бассейныс – 20 км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз: Беляй (ӧні отиртӧм) да Лучников.


Белоёв посадму.
Белоёв посадму (рочӧнжык Белоевскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
2009 во кежӧ татӧн вӧлі куим посад (Белоёв, Кува да Отёв) да 54 грезд (деревня). Оліссез – ? морт, кӧдна видзӧны ? горт.
Посадмулӧн шӧрин – Белоёв посадын, кытӧн 2009 годӧ олісӧ 1511 морт.
Посадмуись веськӧтланлӧн адрес: 619556, Перем ладорись Коми кытш, Кудымкар район, Белоёв посад, Ленин туй, 23. Тел. (34260) 351-41.
Юралісьыс: Бражкин Иван Алексеевич


Березовка (ю).
Березовка — неыджыт юок Перем ладорись Коми кытшын, Юрла районас. Кӧсваӧ усян Кодзлӧн шульга вож.
Березовкалӧн кузяыс – 25 км. Бассейныс – 100 км² ыжда.
Ваыс кынмӧ октяб помын, а оссьӧ – апрель помын.
Ю уссёын сулалӧ Усь Берёзовка посёлок.


Берлин.
Берлин — Немечму вылын канкар да 16 йитчанмуись (бундӧслянд) ӧтік. Сулалӧ Германия асыввыв-ойвыв лапӧлын, Шпре ю дорын. Олӧны татӧн 3,4 млн морт. Европа ӧтувтчӧмын сія мӧдік кар оліссез лыд сьӧрті. Муыслӧн куимӧт тор кыным куйлӧ вӧррез, парккез, саддэз, юэз да тыэз увтын.
Берлинсӧ медодз казьтыштӧмась XIII векын. Сэсся сія вӧлі канкарӧн Пруссмуын (1701–1918), Немеч империяын (1871–1918), Веймар республикаын (1919–1933), Куимӧт рейхын (1933–1945). Му югыт пасьта мӧдік тыш-кось бӧрын Берлинсӧ торйӧтӧмась: асыввыв Берлин лоис ГДР юркарӧн, а рытвыв Берлин - анклавӧн, кӧда вӧлі кытшӧвтӧм Берлин берӧдӧн (1961–1989). Кӧр Немечму 1989 годӧ бӧра лоис ӧтласа, Берлинас бӧр керисӧ ӧтувья немеч канмулӧ канкар.
Талун Берлин - Европаын политика, культура да тӧдӧс (наука) шӧрин. Унажык отирыс уджалӧны кысъялан (обслуживаннё) сфераын, эм и берся керӧтан ыджыт уджаиннэз (предприяттёэз), юӧртан медиа корпорацияэз дмд. Берлин пыр мунӧны кӧрттуез да автотуйез, татӧн эмӧсь ыджыт аэропорттэз.
Видзӧтны Берлин вылӧ пыр вовлӧны уна турист, карыс ӧддьӧн басӧк, сулалӧны быдкодь мича керкуэз, быдсяма казьмӧтаннэз.
Карын эмӧсь университеттэз, туялан институттэз, спортаиннэзз, музыка орсаніннэз, музейез да мд.


Библия.
Библия ("Еннебӧг") — сія христоса небӧг.


Благоев (Удора район).
Благоев (рочӧжык: "Благоево") — карчужӧма посёлок (карок) Коми Республикаись Удора районын, Благоев кармулӧн шӧрин. Куйлӧ Удора район рытвылын, Кослан посадсянь 54 км ылынаын.
История.
Благоевлӧн история пондӧтчӧ 1970 вося нояб 19 лунӧ, кӧр карчужӧма виль посёлок вӧлі кан нимсянь регистрируйтӧма. Лэптісӧ кароксӧ бӧлгара, кӧдна локтісӧ Коми муӧ пӧрӧтны вӧр СЭВ-ын сёрнитчӧм сьӧрті.
Этимология.
Кароклӧ сетісӧ ним Бӧлгарияись социал-демократ ютыр (партия) аркмӧтісь Благоев Димитр казьтылӧм понда.
Инфраструктура.
Ӧні Благоев карокын эм культура керку, шӧрӧт школа, челядь сад, магазиннэз, вӧрпромхоз да мӧдік уджаиннэз.
Отир.
2009 годӧ Благоевын олӧмась 2970 морт (1996 воын – 3,2 сюрс морт), школаӧ ветлӧны 518 челядь.


Благоев карму.
Благоев карму (рочӧнжык: "Благоевское городское поселение") — веськӧтлан юкӧт Коми Республикаись Удора районын.
География.
Благоев карму куйлӧ Удора район рытвылын, Кослансянь 54 км ылнаын
История.
Одзжык карму шусис "Благоевскӧй поселковӧй сӧвет". Сія вӧлі аркмӧтӧм татчӧ болгара локтӧм бӧрын.
Веськӧтлӧм.
Карму вылын юралісьыс Панюкова Ольга Михайловна. Веськӧтланыс 169250, Благоев посёлок, Дружба туй, 6. Факс (82135) 221-25.


Борганика (ю).
Борганика — неыджыт юок Перем ладорись Коми кытшын, Иньваӧ усян Дӧйӧглӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Уссёлӧ пыныт сулалӧ Шулак грезд.


Босна-Герцеговина.
Босна-Герцеговина (сӧрб-хӧрват: "Bosna i Hercegovina", рочӧнжык: "Босния и Герцеговина") — славян отирлӧн канму лунвыв-асыввыв Европаын, Балкан кӧдж вылас. Кыв Босна-Герцеговинаын сія жӧ, кӧда вылын баитӧны отирыс Сӧрбияын, Хӧрватскаын да Цӧрнагораын. Одзжык муыс оліс Югославияын, но война бӧрын 1992 годӧ лоис мезмыт канмуӧн.
Босна-Герцеговина межаасьӧ Хӧрватскакӧт ойвылын да рытвылын, Цӧрнагоракӧт лунвылын да Сӧрбиякӧт асыввылын. Рытвылас Босна-Герцеговина невунка петыштӧ Адриатика саридз дорӧ.


Братислава.
Братислава (словак кыв вылын Bratislava, мадьяр кыв вылын Pozsony, немеч кыв вылын Pressburg) – Словенсколӧн канкар, канмуын медыджыт кар, Братиславскӧй крайлӧн шӧрин.
Мувывторыс 367,584 км², олӧны 431 морт, Братислава аггломерацияын (ыждаыс 853,15 км²) оліссес 546 300 кыным. Лыддьӧны, карас пӧ быд лун вовлӧны уджавны 150-200 сюрс морт кар визиррез сайсянь, сійӧн луннас татӧн овлӧ 650 сюрс мортӧн.
Братиславаын уджалӧ республикаись президент, пукалӧ парламент, керӧ удж веськӧтлан (правительство), концентрируйтӧмӧсь министраиннэз да канлӧн мӧдік шӧрӧт контораэз. Карын эмӧсь университеттэз, институттэз, театррез, музейез да культура зорӧтан мӧдік керкуэз, шуам Словакмуись филармония нето Словак войтырлӧн галерея.
Муюгытся мӧдік косясян одзын татӧн отир баитӧмась куим кыв вылын: немеч, мадьяр да словак мозӧн.
Братиславаын тыр казьмӧтаннэз, кӧдна унажыксӧ сулалӧны важ кар вылын. Даминантаӧн лэбтісьӧ Братиславскӧй град, кӧда дорӧ меститчӧм Словак республикаись Народнӧй радалӧн керку, а неылын сы дынсянь сулалӧ Вежа Мартин вичку.
Братиславскӧй град


Будапешт.
Будапешт — Мадьярмулӧн канкар. Сулалӧ Европа шӧрын Дунай ю дорын. Кыдз мадьяррезлӧн медыджыт кар, Будапешт лоӧ канмулӧн политикаын, культураын, вузасьӧмын, кӧзяйствоын да транспортын медшӧрӧт инӧн. 2009 воын Будапештын олісӧ, кӧть эшӧ 1980 воэз шӧрын татӧн вӧлі 2,1 миллион олісь. Будапешт карму вылын (с.ш. Ыджыт Будапештын) олӧны быдсӧн. Мувывторыс (кар визиррез пытшкын). Будапешт лоис ӧтласа карӧн 1873 воын нояб 17 лунӧ, кӧр Дуна ю веськыт (рытвыв) вадӧрись Буда да Обуда ӧтлаасисӧ шульга (асыввыв) ладорись Пешткӧт. Аквинк, кӧркӧся кельттэзлӧн оланін, вӧлӧма кар местаын, кӧр римляна керасӧ сыись Улісь Паннониялӧ канкар. Мадьяррез локтасӧ татчӧ ІX векӧ. Нылӧн медодзза оланін жугдӧмась монголлэз 1241-42 воэзӧ. Вились вептӧм кар лоас Ренессанс кадся ыджыт культура шӧринӧн XV векын. Сэсся вӧлісӧ Мохач дорын тыш, Османнэзлӧн 150 годся юралӧм, буркодь олӧм XVІІІ да XІX веккезӧ. Будапешт лоис му югыт пасьта тӧдса карӧн 1873 вося ӧтлаасьӧм бӧрын, кӧр сія вӧлі Австрия-Венгрияын мӧдік канкар туйӧ. Медбӧрья веккезӧ татӧн гымалісӧ 1848 годся революция, мадьяррезлӧн совет республика (1918), Будапешт понда тыш (1944), 1956 вося лэбтісьӧм.


Буждӧмка (ю).
Буждӧмка — неыджыт ю Перем ладорись Коми кытшын, Иньваӧ усян Кордьюлӧн шульга вож.
Буждӧмкалӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧ Вылісь Буждӧм посёлок.


Булач (Кӧсваӧ усян ю).
Булач — неыджыт ю Перем ладорись Коми кытшын, Кӧсвалӧн веськыт вож.
Булачлӧн кузяыс – 40 км. Бассейныс – 325 км² ыжда.
Юыс кынмӧ октяб помын, а оссьӧ – апрель помын.
Булачӧн шусьӧ сідзжӧ Лолӧглӧн шульга вож, видзӧт: Булач.


Булач (Лолӧгӧ усян ю).
Булач — неыджыт ю Перем ладорись Коми кытшын, Кӧсваӧ усян Лолӧглӧн шульга вож.
Булачлӧн кузяыс – 60 км. Бассейныс – 225 км² ыжда. Катытас котӧртӧ нюрьяинӧт.
Юыс кынмӧ октяб помын, а оссьӧ – апрель помын.
Медыджыт вожыс – Сылчим ю.
Булачӧн шусьӧ и Кӧсвалӧн веськыт вож, видзӧт: Булач.


Вӧв.
Вӧв () — сія пода.


Вӧр сьӧла.
Вӧр сьӧла (лат.: "Bonasa bonasia"), мукӧдкоста: "Tetrastes bonasia") — курӧгчужӧмаэз артісь таркоддьӧммез субфамилияись сьӧлаэз увтырись неытджыт кай.
Пантасьӧ быдлаын Европа ойвылын да Сибирас тайга пасьта. Сія татісь вӧр понда ӧддьӧн лӧсялана кай. Тар субфамилияын сьӧлаыс — медпоснит.


Вӧркута кытш.
Вӧркута кар кытш (рочӧнжык: "Городскӧй округ «Воркута»") — веськӧтлан юкӧт Коми Республикаын, республикалӧн вит кар кытшшезісь ӧтік.
Шӧрин — Вӧркута карын.
География.
Вӧркута кар кытшыслӧн ыждаыс 24 400 км². Куйлӧ сія Коми му ойвыв-асыввыв пельӧсын. Ордчӧн сыкӧт куйлӧны: лунвылын — Инта кар кытш, ойвылын — Яраннэзлӧн асвеськӧтлан кытш, асыввылын — Ямалісь яраннэзлӧн асвеськӧтлан кытш.
Отир.
Олӧны Вӧркута кар кытшын быдсӧн 116.938 морт, ны коласісь Вӧркута карын — 71 402 морт.
Веськӧтлӧм.
Вӧркута кар кытш вылын юралісь Будовскӧй Валерий Леонидович. Веськӧтланыслӧн вдресыс: 169900, Вӧркута кар, Шӧр туй, 7. Факсыс: (82151) 332-79.


Вӧрью (Велваӧ усян ю).
Вӧрью — неыджыт ю Перем ладорись Коми кытшын, Иньваӧ усян Велвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Вавилин, Михаил Дмитриевич.
Вавилин Михаил Дмитриевич — перем коми поэт.
Сія чужис 1921 вося январ 22 лунӧ Кӧчладор районісь Кокушка деревняын. 1939 во коста помаліс Кудымкарись педагогӧ велӧтан керку да уджаліс велӧтісьӧн аслас чужан районын. 1941 восянь 1946 воӧдз кесъяліс армияын, вӧлі Айму дор ыджыт косьын. Повтӧмыс понда пасйӧм кык орденӧн да квать медальӧн.
1955 во коста помаліс А. М. Горький нима Литература институт. Уджаліс округись газетын, веськӧтліс небӧг лэдзанӧн, вӧлі округись асладор музейын наука уджалісьӧн. Сійӧ босьтісӧ СССР-ись гижиссез йитӧтӧ. Куліс 1992 во.


Чинагорт (Юсьва район).
Чина́горт (сідзжӧ Важгорт) — Перем ладорись Коми кытшын, Юсьва районас грезд (деревня). Грездыс сулалӧ Велва ю дорын.
Чинагортыс пырӧ Карпов посадмуӧ.


Вальд (ю).
Вальд — неыджыт ю Перем ладорись Коми кытшын, Иньваӧ усян Велвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Вальков (Кудымкар район).
Валько́в (татісь оліссез шуӧны Валько́) — учӧтик грезд (деревня) Перем ладорись Коми кытшын, Кудымкар районас. Грездыс сулалӧ Кудымкарсянь рытвылӧ 40 км ылынаын, Вежайка ю дорын.
Вальковыс ӧні пырӧ Иньвайыв посадмуӧ, а 2006 годӧдз сія вӧлі Москвина сельсоветын.
Ордча грезддэз.
Вальковсянь ойвылас, Вежайка пӧлӧн кӧ кайны, петӧ Ӧндриан грезд, сы сайын — деревня Вежайка. Лунвылас, Вежайкаыс кузя кык километраӧн улынжык, куйлӧ Москвина, кӧда Вальков понда кольччӧ шӧрин туйӧ.
Отир.
Олӧны Вальковын валько́вса нето валько́вчи. 2009 во пондӧтчикӧ нія вӧлісӧ 22 морт, видзисӧ 8 горт. Этӧ унапӧв етшажык 1970 год сьӧрті, кӧр татӧн олӧмась 77 морт. Уна отир мунӧмась овны Москвинаӧ нето Куваӧ.
Быдӧс оліссез комиӧсь. Унажыкыс новйӧны памиллёэз Васькин да Зубов.
Кулӧммезнысӧ вальковсаыс дзебӧны Куваас. Сэтчин жӧ дзебсьӧны вежайчана да ӧндриановчи.
Культура.
Школаӧ вальковсалӧн челядь ветлӧны Москвинаӧ, сэтчӧ жӧ мунӧны пельшер-акушер дынӧ.


Ванкувер.
Ванкувер () — этӧ кар Канадаын, Британия Колумбияын.


Варыш.
Варыш () — сія лёк кай.


Васёвчи (Кудымкар район).
Васёвчи — грезд (деревня) Перем ладорись Коми кытшын, Кудымкар районас. Грездыс сулалӧ Налимашор дорын, неылын Иньва ю дынсянь.
Ӧні Васёвчиыс пырӧ Иньвайыв посадмуӧ.


Ватикан.
Ватика́н (латин кыв вылын: "Civitas Vaticana", итальян кав вылын: "Città del Vaticano", м.ш.: "Ватикан кар") — медучӧт канму му югытын. Куйлӧ Европаын, Итальяись канкар Рома пытшкын. Мезмыт канмуӧн Ватикан лыддиссьӧ сысянь, мыля татӧн олӧ Ромаись Папа, христиана-католиккезлӧн вежа ай.


Ваувтыр.
Ваувтыр (H; рочӧнжык: "водород") — сія химияись 1-а ӧтувтор. Абу металл, газ. Топыта — 0,0000899 г/см³ (0 °C дырни). Сылӧтан шонтӧг - 14,01 K.


Вачӧртыдін (Удора район).
Вачӧртыдін (рочӧжык Усть-Вачерга) — грезд (деревня) Коми Республикаись Удора районын, Благоев кармуас. Куйлӧ Удора район рытвылын, Кослан посадсянь 64 км ылынаын.
Ним йылісь.
"Вачӧртыдін" ним артмӧма нёль кылісь: "ва" + "чӧр" (ю вис) + "ты" + "дін" (дын). Мӧд нимыс грездыслӧн – "Важдыдін", сійӧ позьӧ вежӧртны кыдз "важ" + "ты" + "дін".
Инфраструктура.
1990 воэз помын Вачӧртыдінас вӧлі крессянин-фермерлӧн кӧзяйство «Тулыс», вӧрвидзан, клуб, медпункт.


Вежайка (Иньваӧ усян ю).
Вежа́йка — неыджыт ю Перем ладорись Коми кытшын, Иньвалӧн шульга вож.
Вежайкалӧн кузяыс – 65 км. Бассейныс – 155 км² ыжда.
Ваыс кынмӧ октяб помын, а оссьӧ – апрель помын.
Медыджыт вожжес – Сусавожка, Сывью.
Вежайкаӧн (нето Вижайкаӧн) шусьӧны Коми муын уна мӧдік юэз.
Ю дорын сулалӧны грезддэз: Вежайка, Ӧндриан, Вальков, Москвина, Яраш, Черӧмнӧй, Виль Жуков, Каринов.


Вежайка (Кудымкар район).
Вежа́йка — учӧтик грезд (деревня) Перем ладорись Коми кытшын, Кудымкар районас. Грездыс сулалӧ Кудымкарсянь рытвылӧ 43 км ылынаын, Вежайка ю дорын.
Вежайкаыс ӧні пырӧ Иньвайыв посадмуӧ, а 2006 годӧдз сія вӧлі Москвина сельсоветын.
Ним йылісь.
Грездыс шусьӧ сідз Вежайка ю сьӧрті, кӧда сы дынӧт и котӧртӧ. Юыслӧн нимыс аркмӧма "Вежай" форма дынӧ -"ка" суффикс содтӧмӧн. А ачыс "Вежай"ыс лоӧма "Вежа ю" кывтэчас джендӧтӧмсянь.
Ордча грезддэз.
Вежайкасянь лунвылас, ю пӧлӧн кӧ лэдзчыны, петӧ Ӧндриан грезд, сы сайын — Вальков грезд. Эшӧ ылынжык катытас, вит километра ылынаын, сулалӧ Москвина, кӧда быдӧс матісь грезддэз понда кольччӧ шӧрин туйӧ. Ойвылас Вежайкасянь, буракодь ылын, сулалӧ Кува посад.
Отир.
Олӧны Вежайкаын вежайча́на. 2009 во пондӧтчикӧ нія вӧлісӧ 34 морт, видзисӧ 13 горт. Этӧ унапӧв етшажык 1970 год сьӧрті, кӧр татӧн олӧмась 147 морт. Уна отир мунӧмась овны Москвинаӧ нето Куваӧ.
Быдӧс оліссез комиӧсь. Унажыкыс новйӧны памиллёэз Васькин да Зубов.
Кулӧммезнысӧ вежайчанаыс дзебӧны Куваас. Сэтчин жӧ дзебсьӧны ӧндриановчи да вольковчи.
Культура.
Школаӧ Вежайкаись челядь ветлӧны Москвинаӧ, сэтчӧ жӧ мунӧны пельшер-акушер дынӧ.


Вежайка (Онолваӧ усян ю).
Вежайка — неыджыт ю Перем ладорись Коми кытшын, Кӧсваӧ усян Онолвалӧн веськыт вож.
Вежайкалӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.
Ва дорын сулалӧны олан иннэз: Ыджыт Пальник, Вежайка, Ош.
Вежайкаӧн (нето Вижайкаӧн) шусьӧны Коми муын уна мӧдік юэз.


Вежашор (Иньваӧ усян ю).
Вежашор — неыджыт ю Перем ладорись Коми кытшын, Иньвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Вежашор дорын сулалӧны грезддэз (деревняэз): Пёдоров, Данина


Вежьюр.
Вежьюр () — этӧ быдмас. Коми кылын сылӧн эм уна мӧдік ним: "лапушник, лопушник, лапкор".


Велва (ю).
Велва (сідзжӧ шуӧны Вевва) — ыджыткодь ю Перем ладорись Коми кытшын, Иньвалӧн шульга вож.
Велвалӧн кузяыс – 270 км. Бассейныс – 1241 км² ыжда.
Ваыс кынмӧ октяб помын, а оссьӧ – апрель помын.
Велва пӧлӧн отирыс керисӧ уна оланін: Ӧрна, Савин, Мелекин, Велва База, Тарасовчи, Ошыб, Конан, Сюзьпозъя, Козвовчи, Вагановчи, Корчёвня, Важгорт.


Веньдін (Удора район).
Веньдін (рочӧжык Вендинга) — грезд (деревня) да посёлок Коми Республикаись Удора районын, Благоев кармуас. Куйлӧ Удора район рытвылын, Ву ю дорын, Благоев кароксянь 6 км ылынаын.
Ним йылісь.
Грездыс сулалӧ Венью уссёын, сысянь и сылӧн нимыс "Веньдін": "Вень" + "дін" (уссё). Роч нимыс лӧсьӧтӧм коми нимісь аналогия сьӧрті "-га" суффикс содтӧмӧн.
Отир.
Медваж гишшаннэз Веньдінас: Колыванов, Шелеев, Калинин, Козлов, Денисов.
1995 воын грездын да посёлокын ӧтлаын олӧмась 231 морт, 2009 годӧ – 218 морт.


Веньдошор (ю).
Веньдошор — неыджыт юок Перем ладорись Коми кытшын, Кувалӧн шульга вож.
Юыс – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын кӧркӧ сулаліс Катай грезд.


Вепс кыв.
Вепс кыв (вепс: "Vepsän kel’") — этӧ чудь-йӧгра кыв.


Весляна (Коми кытшын ю).
Весляна — Перем ладорись Коми кытшын визывтан ю, Кама юлӧн шульга вож.
Кузяыс Весляналӧн – 310 км. Петӧ сія Ойвыв мыссэзісь Гуменцо нюрсянь. Этія вӧр ю вель ыджыт. Коми кытшыслӧн ой-рытвылын сы вылӧттяс отирыс унажыксӧ и уялӧны да кылӧтӧны сы кузя вӧр.
Ӧрыс Веслянаыслӧн чукыля, натодиль шӧрӧт визылын. Паськытаыс вовлӧ 100 метраӧдз. Тулысся ыждӧм коста юыс паськалӧ ӧддьӧнжык, пыдынаыс сэк овлӧ 3-4 метарӧн. Но шӧркоддяс джуджытаыс плёссэзын 1-1,5 м, коссезын – 0,25-0,40 м.
Ваыслӧн шонтӧгыс кывтытас сибӧтчӧ 18-20°С. Юыс визывтӧ шӧркодяс 0,6 м/с перытаӧн, тулыснас перытаыс содлӧ 1,1 м/с-ӧдз, а межень коста чинӧ 0,15-0,35 м/с-ӧдз.
Ваыслӧн рӧмыс пемытжык Камаынся, сійӧн мыля Сьӧдъю дорын (а этія юыс усьӧ Веслянаӧ) миськассьӧны пемыт рӧма сёйез.


Весым (ю).
Весым (шочыника Весыл) — неыджыт ю Перем ладорись Коми кытшын, Иньваӧ усян Велвалӧн веськыт вож.
Юыс – 20 км кузя. Бассейныс – 75 км² ыжда.
Ваыс кынмӧ октяб помын, а оссьӧ – апрель помын.
Медыджыт вожыс, Муткыльтан, усьӧ Весымӧ шульгаланьсянь.
Ю дорын сулалӧны грезддэз: Архипов, Девин, Виль Конан, Максим, уссё дорын – Плешковчи.


Веськӧтлӧм (кывтӧдӧм).
Веськӧтлӧм (управленнё) — этӧ кывтэчасын кыввезлӧн йитсьӧм, кӧр видзан кылыс корӧ, медбы кӧртыштӧмыс сулаліс колана кӧртасын либо кывбӧркӧт.
Шуам, кывтэчасын "мунны туй кузя" кыв "мунны" корӧ кӧртыштӧм кывсӧ кывбӧркӧт "кузя"; кывтэчасын "сетны велӧтісьлӧ" кадакыв "сетны" корӧ "велӧтісь" кывсӧ сетан кӧртасын.


Виджӧв (Юсьва район).
Виджӧ́в — Перем ладорись Коми кытшын, Юсьва районас грезд (деревня). Грездыс сулалӧ Истер ю дорын.
Виджӧлыс пырӧ Карпов посадмуӧ.


Видзай (Кӧтысӧ усян ю).
Видзай — неыджыт ю Перем ладорись Коми кытшын, Иньваӧ усян Кӧтыслӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Видзай ю уссёын сулалӧ Видзай грезд (деревня).


Вижайка (Лолӧгӧ усян ю).
Вижайка — неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Вижайкалӧн кузяыс – 30 км. Бассейныс – 170 км² ыжда.
Юокыс йысялӧ октяб помын, а оссьӧ – апрель помын.
Вижайкаӧн (нето Вежайкаӧн) шусьӧны Коми муын уна мӧдік юэз.


Визин (Сыктылӧ усян ю).
Визин (сідзжӧ Ыджыд Визин) — Коми Республикаын ю, Эжваӧ усян Сыктывлӧн шульга вож.
Визиныс 167 км кузя, бассейныс 1970 км². Юыс котӧртӧ волькытін кузя ойвыв-асыввывлань. Тыртчӧ Визиныс быднёжа, но унажыксӧ сылан лымнас, кынмӧ нояб шӧрын, оссьӧ апрель помын – май пондӧтчикӧ. Ю кузя кылӧтӧны вӧр.
Визинлӧн медыджыт вожжес: Вӧль, Вепра, Сорд, Буб.
Пондӧтчӧ Визиныс Луздор районын, Визиндор посёлоксянь лунвыв-рытвылас, Сыктыв да Луз коласісь веретяын и усьӧ Сыктылӧ Визин посадсянь 10 км-ӧн улынжык.
Юлӧн уйтыс (поймаыс) бура овмӧтӧма мортӧн.


Википедия.
Википедия — вики-технология сьӧрті зорӧтӧм мезмыт энциклопедия. Этійӧ энциклопедия содтыны, гижны сэтчӧ, вермӧ быд морт. Википедияын эмӧсь юкӧттэз му югытісь уна кыв вылын. Медуна гижӧттэз инглиш кыв вылын, сэсся мунӧ немеч кыв.
Википедияын эм и юкӧттэз коми кыв вылын: и миян нёж, перем комиӧн.


Виль Афон.
Виль Афон — этӧ кар Абхазияын, Гудаута районын.


Виль Шулай (Кудымкар район).
Виль Шулай (рочӧн гижӧны "Виль-Шулай") — грезд (деревня) Перем ладорись Коми кытшын, Кудымкар районас. Грездыс сулалӧ неылын Налимашор йыввезсянь.
Виль Шулайыс пырӧ Иньвайыв посадмуӧ.


Вильлун.
Вильлун (рочӧнжык поньдильник) — сія медодзза лун недель вылас, петӧ енлун да мӧдӧдзлун коласӧ.


Висьтас.
Висьтас (сказуемӧй) — сёрникузя видзан юкӧт, кӧда мыччалӧ, мый баитсьӧ сія эмтор йылісь, кӧда висьталӧм юракывнас. Висьтас видзӧ очакыв юасяннэз вылӧ: "мый керӧ эмторыс? мый сыкӧт керсьӧ? кытшӧм сія? кин сія сэтшӧм? мый сія сэтшӧмыс?"
Коми кылын пантасьӧны кадакыла ӧтпӧвса висьтас, кадакыла унапӧвса висьтас да нима унапӧвса висьтас.
Кадакыла ӧтпӧвса висьтас сетсьӧ кадакылӧн мортін, кад да нёджӧв формаэзын.


Вишера (кар).
Вишера ("Вишыра"; язьвин "Вишөра"; роч "Красновишерск") — этӧ кар Рочмуын, Перем ладорын.


Вовпа (ю).
Во́впа (рочӧн Во́лпа) — неыджыт ю Перем ладорись Коми кытшын, Иньваӧ усян Истерлӧн веськыт вож.
Вовпалӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз: Вылісь Вовпа (Юсьва район) да Улісь Вовпа (Юсьва район).


Водь кыв.
Водь кыв (водь "Vađđaa ceeli, maa ceeli") — этӧ фин-йӧгра кыв.


Волга (ю).
Волга — Европаын медкузь (3530 км) ю, кывтӧ Роч Федерация муэз вылӧт. Бассейныслӧн ыжда 1360 сюрс км2. Важ нимыс – "Ра", сэсся "Итиль".
Пондӧтчӧ Валдай вылынінын, усьӧ Каспи саридзӧ. Уссёын аркмӧтӧ дельта (19 сюрс км2 пасьта). Шӧркодяс видзӧ васӧ Волгоград дорын 724 м3/с, дельтаын 7710 м3/с.
Волгалӧн 200-ся унажык вож. Медыджытӧсь – Кама да Ока.


Волгадор федерал кытш.
Волгадор федерал кытш (рочӧнжык Приволжский федеральный округ) — Роч президент вертикальын мувывторнас веськӧтлан юкӧт. Сія босьтӧ ас увтӧ Волгадор да Рытвыв Урал. Акмӧтӧм РФ президент тшӧктӧт сьӧрті 2000 годӧ, май 13 лунӧ.
Кытшыслӧн мувывтор 1 038 000 км² (Роч Федерацияись 6,08 %). 2008 годӧ татӧн олісӧ 30 241 сюрс морт (РФ-ын быдӧс оліссезісь 21,3 %). Медуна йӧз олӧны каррезын.
Индустрияын лэдзӧм сьӧрті ВФК босьтӧ Роч му экономикаын медодзза места (23,9 %), мӧд местаын – Медшӧр федерал кытш. Му-видз уджалӧмын лэдзӧмыс кытшас лоӧ 24,7 % омӧн Роч му пасьта лэдзӧм сьӧрті. Роч муын быдӧс инвестицияэзісь Волгадор федерал кытшас пуктӧны 15,3 %.


Волья (Велваӧ усян ю).
Волья — неыджыт ю Перем ладорись Коми кытшын, Иньваӧ усян Велвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Вуктыл район.
Вуктыл район (рочӧнжык: Район Вуктыл) — веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Вуктыл карын. Вуктылсянь Сыктывкарӧдз 545 км ылына.
География.
Вуктыл районыс 22,6 сюрс км² ыжда. Куйлӧ Коми Республика асыввылын. Межаасьӧ Печора районкӧт ойвылын, Сӧснагорт районкӧт рытвылын, Мылдін районкӧт лунвылын да Йӧгра кытшкӧт асыввылын.
Медыджыт ю районас – Печора, кӧда дорын сулалӧ Вуктыл кар.
Отир.
Оліссез Вуктыл районас 16,8 сюрс морт (Коми Республикаись 1,7% отирыс). Ны коласісь карын олӧны 13,4 сюрс морт, мӧділаын 3,4 сюрс морт.
Веськӧтлӧм.
Район вылын юралісьыс Зиняк Ярослав Степанович. Веськӧтланыслӧн адрес: 169570, Вуктыл кар, Комсомол туй, 14. Факсыс (82146) 213-33.
Янсалӧм.
Вуктыл район янсӧтчӧ 5 веськӧтлан юкӧт вылӧ. Татӧн ӧтік карму да нёль посадму.
Оланіннэз.
Вуктыл районын лыддьӧны 11 оланін: ӧтік кар (Вуктыл), вит посёлок, кык посад да куим грезд.
Экономика.
Вуктыл районас кӧзяйство понда медыджыт роль орсӧ газ.


Вум (ю).
Вум — неыджыт ю Перем ладорись Коми кытшын, Кӧсвалӧн веськыт вож.
Вумлӧн кузяыс – 73 км. Бассейныс – 150 км² ыжда.
Юыс йысялӧ октяб помын, а оссьӧ – апрель помын.


Вурлам (ю).
Вурлам — ыджыткодь ю Перем ладорись Коми кытшын, Кӧсваӧ усян Лолӧглӧн шульга вож. Пондӧтчӧ Коми кытш рытвыв визир дорын.
Вурламлӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.
Ыджытжык вожжес – Копья, Чёрная, Березовка.
Ю дорын ӧні олан иннэз абуӧсь.


Вылісь Вовпа (Юсьва район).
Вылісь Вовпа (рочӧнжык Верхньӧй Волпа) — Перем ладорись Коми кытшын, Юсьва районас грезд (деревня). Грездыс сулалӧ Вовпа ю дорын.
Вылісь Вовпаыс пырӧ Карпов посадмуӧ.
Отир.
Олӧны Вылісь Вовпаын уныжыксӧ Савельеввез да Никулиннэз.


Вылісь Юсьва (Кудымкар район).
Вылісь Юсьва (рочӧнжык Верх Юсьва, мукӧдыс гижӧны Юсьвайыв) – Перем ладорись Коми кытшын, Кудымкар районас, посад. Пырӧ Ленинск посадмуӧ. Одзжык вӧлі Вылісь Юсьва сельсоветлӧн шӧрин. Сулалӧ Кудымкарсянь лунвылӧ 23 км ылынаын.
Ним йылісь.
Одзжык посадыс рочӧн шусис Иваново над ключами, тожно Верх-Юсвинскӧй, ӧні Верх-Юсьва. Оланіныс шуӧм места сьӧрті: сулалӧ 20 км ылынаын Юсьва ю йывсянь. Асьныс оліссез шуӧны посадсӧ и комиӧн Верх Юсьва.
Тэчас.
Посадыс куим торись тэчӧм: Гришинчи, Подъяновчи, Педукинчи.
История.
1837 годӧ татӧн вӧлі вептӧм вичку, кӧдӧ 1841 воын вежаӧтӧмась.


Вынва (ю).
Вынва (рочӧнжык Севернӧй Двина) — Ойвыв Европаын ыджыт ю.
Кузяыс, ӧтлаын Учӧт Вынвакӧт кӧ лыддьыны, лоӧ 744 км; ӧтлаын Сукӧнкӧт кӧ босьтны, петас быдса 1300 км. Бассейныслӧн пасьта — 360 000 км².
Вынва пондӧтчӧ кык ю, Сукӧн да Юг, ӧтлаасянсянь (Югдін кар дынын). Сээся сія кежӧ ойвывлань да пырӧ Кардор ладорӧ. Котлас кар дынын Вынва ӧтлаасьӧ Эжвакӧт, да сыбӧрын кежӧ рытвыв-ойвылӧ, и сэсся жагӧника ойвывланьжык. Катытас ӧтлаасьӧ Пиньӧгкӧт да усьӧ Чочком саридзӧ Кардор да Северодвинскӧй дынын, Вынва курья аркмӧтікӧ (дельтаын пасьтаыс 900 км² гӧгӧр).
Сукӧн да Юг ӧтлаасянсянь Эжва уссёӧдз юыс шусьӧ "Учӧт Вынва", улынжык – "Ыджыт Вынва". (Вынвакӧт ӧтлаасьтӧн Эжва нӧбӧтӧ сысся унажык ва, сідзкӧ былись-ту Вынва усьӧ Эжваӧ).
Пиньӧгкӧт ӧтлаасьӧм бӧрын Вынва торьясьӧ уна вискӧ да сы вылын аркмӧны уна ді (остров), пасьтаыс быдмӧ 18 км-ӧдз. Кардор дынын Вынва бӧра ӧксьӧ ӧтласа ӧрӧ, а карыссянь катытынжык вожасьӧ кынымкӧ виска дельтаӧн.


Вырья (ю).
Вырья — неыджыт ю Перем ладорись Коми кытшын, Иньваӧ усян Кӧтыслӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Одзжык ю дорын вӧлі Вырьягрезд. Ӧні уссёланяс сулалӧ Видзай грезд.


Гӧнӧш (ю).
Гӧнӧш — неыджыт юок Перем ладорись Коми кытшын, Иньваӧ усян Исывлӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Гӧнку.
Гӧнку (язьвин "Гӧнку";) — этӧ грезд Рочмуын, Перем ладорлӧн Вишера районын.


Гӧрдкушман.
Гӧрдкушман () — этӧ быдмас.


Гаврив Пёдор.
Гаврив Пёдор (рочӧнжык Тараканов Фёдор Гаврилович; 1900—1997) — коми политик, поэт. Коми кытш лӧсьӧтіссезісь ӧтік, олан сьӧрна пессис ӧтласа Коми республика понда.
Олантуй.
Гаврив Пёдор чужис Юсьваын 1900 февраль 17 лунӧ гов крестьянин гозъялӧн. Помаліс 1911 годӧ Кудымкарись пондӧтчан школа, а 1915 воын карись нёль класса училищё. 1915—1918 воэзӧ велӧтчис Красноуфимскын му-видз уджалӧм сьӧрті техникумас, кӧдӧ пӧдналісӧ йӧзпытшкся косясян пондӧтчӧм кузя.
1918 сентяб коста аркмӧтіс том отир понда чукӧр — III интернационал бердын том социалисттэзлісь йитӧт (комсомол).
Вӧлі йӧзпытшкся косясянын, кесъяліс дивизиялӧн политотделын, сыбӧрын — 23 Камакатытісь полклӧн агитаторӧн-организаторӧн. Одзлань уджаліс ЧК-лӧн тодильнӧй юкӧтын. Гӧрд армияись вӧлі демобилизуйтӧм Республикаись Реввоенсоветлӧн висьталӧм сьӧрті 1920 февраль коста, кыдз му-видз уджалӧм сьӧрті специалист да вӧлі ыстӧм Кудымкарӧ агрономӧн.
Уна вын сетіс, мед лэбтыны кӧзяйство, культура да велӧтӧм Коми кытшын. Округись советтэзлӧн медодзза ӧксян дырйи, кӧда вӧлі 1925 апрель коста, сійӧ бӧрйисӧ окрисполкомись уджалан президиумлӧн одзза составӧ, сетісӧ уджавны округись му сьӧрті юкӧтын юралісьӧн.
Уна керис коми отир коласын йӧктӧм-сьылӧм, гижӧм, литература, школа зорӧтӧм понда, медодзза типография осьтӧм понда да округись медодзза газета «Гӧрись» лэдзӧм понда. Уна во сьӧрна уджаліс веськӧтлісьӧн коми му велӧтӧм сьӧрті котырын. 1924 январ коста вӧлі делегатӧн Рочмуись XI да Дӧс союзісь Советтэз ӧксяннэзын.
1928 годӧ ЦК РКП(б) иньдіс сійӧ уджавны Коми лапӧлӧ. Уджаліс облисполкомын юралісьӧн, бӧрйисьліс ВЦИК членӧн. Нуӧтіс ыджыт удж му-видз кӧзяйство коллективизируйтӧм сьӧрті, вӧр заптӧм сьӧрті Коми лапӧлын, а сэсся Кардор лапӧлын.
1937 годӧ репрессируйтӧм, пукаліс вит во, сыбӧрын вӧлі ыстӧм пыр кеж Сибирӧ. Лэдзисӧ 1954 годӧ, реабилитируйтісӧ 1956 годӧ. Сэсся перво уджаліс гортас вӧрпромхозын, а сыбӧрын муніс овны Сыктывкарӧ, кытӧн и куліс 1997 нояб 26 лунӧ.
Ошканпассэз.
Гаврив Пёдорлӧ сетісӧ Гӧрд дӧрапаса Удж орден, медаллез. Сылӧн вӧлі «Кудымкар карлӧн почётнӧй гражданин» гора ним (1995).


Гагра.
Гагра — этӧ кар Абхазияын, Гагра районлӧн канкар.


Гаинчи (Кӧчладор район).
Гаинчи — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Гаинчиыс сулалӧ Кӧч посадсянь лунвыв-рытвылӧ 13 км ылынаын, Нипан да Льӧмью ӧтлаасянінын
Ордча грезддэз.
Гаинчисянь асыввылас, 1,5 км ылынаын сулалӧ Петрушин грезд, сы сайын Лобоз, ылынжык — Каз, Дуров, Шорша да Шипичинчи. Трак кузя рытвылӧ кӧ мунан, 3-4 км ылынаын петас Киршин грезд (ӧні овтӧм ни), сы сьӧрын — Усь Янчер посёлок да Шаньшор грезд.
Отир.
Гаинчи грездын олӧны гаинчи. Отирыслӧн лыдыс медбӧрья нёльдас годӧн невна чинӧма. 2009 во пондӧтчикӧ татӧн вӧлісӧ 15 морт, кӧдна видзисӧ сизим горт, а 1976 годӧ грездсис лыддисӧ 23 мортӧс. Фамиллёыс сьӧрті унажыкыс Исаеввез.


Гайзер Вячеслав Михайлович.
Гайзер Вячеслав Михайлович — Коми Республикаись Юралісь 2010 январ 15 лунсянь.
Шогмис 1966 декаб 28 лунӧ Коми АССР-ын, Инта карас. Чужанвуж сьӧрті коми.
Велӧтчӧм.
Сылӧн медвылын велӧдчан тшупӧтыс – 1991 годӧ помаліс Мӧскваын экономика да статистика сьӧрті институт, специальносьыс – "Веськӧтлӧмын автоматизируйтӧм системаэз";
1999 годӧ помаліс Мӧскваын жӧ Экономика, статистика да информатика сьӧрті кануниверситет, специальносьыс – "Финанссэз да кредит".
Асторья удж.
1991 восянь – регион нимсянь баитчаніннэзын (представительствоэзын) секторись эксперт, наука да техникалісь прогресс сьӧммӧдан коммерческӧй "Менатеп" нима пайпасвывся (акционернӧй) банкын Сыктывкар филиалісь веськӧтлісьӧс вежись.
1993 годсянь – асторъя (частнӧй) пыртӧссэз сьӧрті юкӧтын юралісь, "Комибанк" коммерческӧй пайпасвывся банкын вице-президент.
1996 восянь – веськӧтлісьӧс вежись, "Коми социальнӧй банк" нима коммерческӧй банклӧн юраланінын (правленнёын) веськӧтлісь.
Кан удж вылын.
2002 годсянь В. М. Гайзер пондіс уджавны Коми Республикаын финанссэз сьӧрті министрӧс медодзза вежисьӧн.
2003 июль 22 лунсянь Коми Республикаись Юралісь тшӧктӧмӧн сія вӧлі пуктӧма Коми Республикаын финанссэз сьӧрті министрӧ.
2004 август 27 лунсянь Коми Республикаись Юралісь лэбтӧма В. М. Гайзерӧс «Коми Республикаись Юралісьӧс вежись-Коми Республикаын финанссэз сьӧрті министр» пост вылӧ.
2009 август 20 лунсянь Коми Республикаись Юралысь пыртӧма сійӧ «Коми Республикаись Юралісьӧс медодзза вежись-Коми Республикаын финанссэз сьӧрті министр» чинӧ.
Коми Республикаись Юралісь.
2010 январ 6 лунӧ Роч Федерацияись президент Д. А. Медведев вӧзйис Коми Республикаись Каналан Советлӧ В. М. Гайзерлісь кандидатура Коми Республикаись Юралісь пост вылӧ.
2010 январ 15 лунӧ Коми Республикаись Каналан Совет ошкис Рочму президентлісь вӧзйӧмсӧ да бӧрйис В. М. Гайзерӧс Коми Республикаись Юралісь пост вылӧ. Виль Юралісь кутчисис удж бердӧ 2010 январ 15 лунӧ.


Гайна район.
Га́йна райо́н (рочӧнжык Га́инскӧй райо́н) — веськӧтлан юкӧт Перем ладорись Коми кытшын. Куйлӧ Коми кытш ойвылын.
Аркмӧтӧм 1925 годӧ, Кӧс районісь ойвывся сельсоветтэз торйӧтӧмӧн.
Мувывтор сьӧртіыс (14 934,2 км2 ыжда) этӧ лоӧ медыджыт район Коми кытшын, кӧдаись сія босьтӧ 46%.
Гайна районкӧт ордчӧн куйлӧны: рытвылын Коми Республикаись Койгорт район, ойвылын – Коми Республикаись Кӧрткерӧс да Кулӧмдін районнэз, асыввылын – Перем ладорись Чердын район, лунвылын – Коми кытшись Кӧсладор да Кӧчладор районнэз, а лунвыв-рытвылын – Киров лапӧлісь Камакатыт район.
Районын лыддисьӧ 40 олан ин, ны коласын 22 посёлок да 18 грезд (деревня). Олӧны 15,1 сюрс морт (01.01.2009). Ныись 36% – коми отир, 53% - роч йӧз. Йӧзыслӧн топыта – 1,5 морт/км2-ын.
Веськӧтлан шӧрин – посёлок Гайна. Гайнасянь Кудымкарӧдз – 163 км.
Район вылын юралісьыс – Останин Н. А..
Янсалӧм.
Виль нёж янсавтӧдз Гайна районын вӧлі 12 совет (2000 годӧ): Васькина, Гайна, Данилова, Иванчина, Карин, Кебраты, Керӧс, Плёсо, Серебрянка, Старича, Усь Сьӧдъю да Шумин.
Олан иннэз.
2000 воӧ районын вӧлі 56 оланін, ӧні кольччисӧ токӧ 40-а. Статус сьӧрті ны коласын эмӧсь 22 посёлок да 18 грезд (деревня).


Гал.
Гал — этӧ кар Абхазияын, Гал районлӧн канкар.


Ганёвчи (Юсьва район).
Ганё́вчи — Перем ладорись Коми кытшын, Юсьва районас грезд (деревня).
Ганёвчиыс пырӧ Карпов посадмуӧ.


Гарри Поттер (роман лёдз).
Гарри Поттер – сизимторья мойд небӧг, кӧдӧ челядь да томпӧлӧс понда гижис Ыджыт Бриттмуись инька Дж. К. Роулинг. Небӧгын висьтасьӧ сы йылісь, кыдз олӧны да мый керӧны тӧдісь зонка Гарри Поттер да сылӧн медбур ёрттэз Рон Уизли да Гермиона Грейнджер туннэз школаын, Хогвардсын, велӧтчикӧ. Медшӧрӧт сюжет зораммӧ сы гӧгӧр, кыдз Гарри вермасьӧ лёк тӧдісь Волан-не-морткӧт, кӧда босьтӧ бы ас кипод увтӧ туналан мирсӧ. Небӧг лёдзын сизим тор, да нійӧ содталан кынымкӧ удж, кӧднӧ Ровлинг ачыс и гижис. Гарри Поттер небӧг сьӧрті керӧмась фильммез, орсаннэз да мукӧд берся.
Небӧг лёдзын одззаыс «"Гарри Поттер да авьяэзлӧн из"» вӧлі первуись лэдзӧм ас кыв вылын 1997 воын, а медбӧрья торыс «"Гарри Поттер да куланлӧн козиннэз"» - 2007 годӧ. Медодзза жӧ лэдзӧмсяняс небӧг гленитчӧма отирыслӧ омӧн му югыт пасьта, сійӧ вылӧ донъялісӧ и бура ньӧблісӧ. 2008 годся юньӧдз небӧгсӧ вузалӧмась 400 миллионся унажык экземпляр да вуджӧтӧмась 67 кыв вылӧ.


Гелий.
Гелий (He) — сія химияись 2-ӧд ӧтувтор, дыш газ. Топытаыс вежсьӧ шонтӧг сьӧрті да лоӧ 0,147 г/см³ (−270 °C дырни) нето 0,00017846 г/см³ (+20 °C дырни). Сылӧтан шонтӧг - 0,95 K (2,5 МПа дырни).


Горадзуль.
Горадзуль (лат.: "Trollius", рочӧн: "купальница") — унавося туруна быдмас лютиккоддьӧммез увтырись. Медматын горадзуль дынӧ этія увтырын лоӧ лягушапаськӧм, кӧда вермӧ быдмыны и ваын.
Олӧ горадзульыс ӧддьӧн паськыта Европаын, Азияын да Ойвыв Америкаын.
Рытвыв Европаын сія быдмӧ унажыксӧ керӧссэзын. Асыввыв Европаын бӧра видззез вылын, ю оллезын, вӧр кушиннэзын. Азияын этійо турунсӧ позьӧ пантавны невна не быдлаись. Дзир континент лунвыв дорланьӧттяс сія абу. Ойвыв Америкаын Атлантика вадӧрсянь да Лӧнь океанӧдззас зораммӧны горадзульыслӧн кык тыд.
Зыряна ладорись комиэз "горадзуль"нас унажыксӧ шуӧны сильканок турун.
Миян горадзульсӧ ӧддьӧн радейтӧны. Этія дзоридзыс йылісь гижӧмась уна кывбур. "Горадзульнас" шусьӧ 1923 годся коми небӧг – кывбуррезӧн медодзза ӧктӧт, кӧдо лэдзисӧ перем коми поэттэз.
Ӧшмӧссэз.
Ракин А.Н. Краткий коми-русский, русско-коми ботанический словарь. Сыктывкар, 1989.


Гормӧг.
Гормӧг () – этӧ быдмас.


Грамматика.
Грамматика — кыв лад йылісь велӧтӧм. Грамматикаын куим тор. Ӧтікыс туялӧ шуаннэзлісь (торъя кыввезлісь) аркмӧм, кываркмӧм (сідз шусясна дериватология), мӧдыс – шуаннэзлісь вежласяна формаэзнысӧ (морфология) и куимӧтыс – торья кыввесӧ йитан структураэз (синтаксис). Эна куим ладорсянь грмматикаын велӧтӧны с.ш. сёрни торрез: эманим, тӧдчанним, лыдним, тӧдчанкыв, нимвежлас, торок, йитӧс, ыкӧстан, серкыв.
Грамматикаыскӧт тшӧтш кывтӧдӧмын сулалӧны фонетика (шыэз йылісь велӧтӧм) да лексикология (шуаннэзлӧ вежӧртассэз югдӧтӧм).


Грибова Любовь Степановна.
Грибова Любовь Степановна (1933—1986) — Перем коми кытшись коми этнограф, этнография сьӧрті кандидат.
Олан туй.
Любовь Степановна чужис Кӧчладор районісь Ыджыт Кочаын. Велӧтчис Кӧч посадісь шӧрӧт школаын, Кудымкарись велӧтіссез институтын. Уджаліс Кӧчладор районісь Ӧтӧпка да Петукӧв школаэзын.
1956 воын пондіс велӧтчыны историкӧ Мӧскваись университетын. Велӧтчытӧнняс ветліс нёль научнӧй экспедицияӧ. Велӧтчӧмсӧ помалӧм бӧрын муніс Сыктывкарӧ, кытӧн вӧлі наука уджалісьӧн СССР-ись Наукаэз Академиялӧн Коми филиалын. Кык год бӧрті сія пондіс уджавны перем коми этнография сьӧрті асторья тема вылын — «Историческая традиция в быту и духовной культуре коми-пермяков».
1969 майын Москваись М.Ломоносов нима университетлӧн этнография кафедра вылын Грибова Л. С. дорйис кандидат ним шедтан диссертация.
Грибова Любовь пыртіс ассис пай и перем коми литератураӧ. Комиӧн сія гижис пьеса «Чудитчӧ» да кынымкӧ статья.
Ошканпассэз.
Этнография туялӧм понда Любовь Степановна вӧлі пасйӧм СССР-ись ВДХН-лӧн эзісь медальӧн.


Гудаута.
Гудаута — этӧ кар Абхазияын, Гудаута районлӧн канкар.


Гульрипш.
Гульрипш — этӧ кар Абхазияын, Гульрипш районлӧн канкар.


Гут.
Гут () — сія геббез чукӧрись подаок.


Гёттинген.
Гёттинген — Германияын, Улісь Саксму лунвылын сулалан университета кар. Карыс – Немеч муын да и быдӧс Европа понда тӧдса кыдз велӧтан да туялан шӧрин.
Ганновер, Брауншвейг, Оснабрюк да Ольденбург бӧрын Гёттинген лоӧ ыждаыс сьӧрті витӧт кар Улісь Саксмуын. 1964 во бӧрын коркӧся кытштӧм кар пырис Гёттинген ландкрайсӧ (районӧ) да лоис сы шӧринӧн. 1965 годсяняс карас олӧ 100 сюрс мортся унажык, да сысянь сія лыддиссьӧ Германияын ыджыт карӧн.
Мӧдік ыджыт каррез Гёттинген гӧгӧрын: Кассель (38 км лунвыв-рытвылас), Хильдесхайм (70 км ойвылас), Брауншвейг (92 км ойвыв-асыввылас), Эрфурт (98 км лунвыв-асыввылас), Ганновер (105 км ойвылас) да Падерборн (120 км рытвыв-ойвыв-рытвылас)
География.
Гёттинген куйлӧ Лайне-Ильме увтас да Гёттингер Вальд вылынін коласын. Сы пырйӧт лунвывсянь ойвылӧ котӧртӧ Аллерӧ усян Лайне нима юок. Карыслӧн ойвывся тор Венде кузя котӧртӧ "Венде" шор, ойвыв-асыввыв торрезӧттяс – "Луттер" шор, а рытвыв торрес пырья – "Гроне" шор. Кынымкӧ километра ылынаын ойвылас пондӧтчӧ "Нёртенер Вальд". Карыс лунвыв дорын куйлӧ Лайнеись ва босьтан "Гёттингер Кисзэ" нима ты.
Гёттинген кар увтӧ пыран муэз куйлӧны саридз вевдӧрсянь 138–127,5 м вылынаын, рытвывлань "Клеперберг" да "Хайнберг" керӧссэзсянь, а Гёттингер Вальд ассыввыв дорын сулалан "Макенрёдер Шпитце" лоӧ медвылын керӧсӧн Гёттинген карас. Кар му вылын, Лайнесянь рытвылас куйлӧ "Хагенберг" (сідзжӧ сійӧ шӧны "Учӧт Хаген", 174 м), а кык километраын сысянь лунвылас – некрут вылынін "Эгельсберг". Карыслӧн рытвыв визир бердын лэбӧны эшӧ кык керӧс: "Кнутберг" (363 м) да "Куберг" (288).
Гёттингер Вальдсянь топ рытвылас сулалан Гёттинген лоӧ вит вылынін шӧрын. Энія вылыніннэс: Золлинг (34 км ойвыв-рытвылӧ), Гарц (60 км ойвыв-асыввылӧ), "Кауфунгер Вальд" (27 км лунвыв-лунвыв-рытвылӧ), "Дрансфельдер Штадтвальд" (13 км лунвыв-рытвылӧ) да "Брамвальд" (19 км рытвылӧ).
Отир.
Оліссезлӧн лыдыс Гёттингенын шӧрӧт веккезсянь ни пыр быдмӧма, а виль кад пондӧтчӧмсянь ӧддьӧн ни чожа. 1985 воын карас олісӧ медуна отирыс – 132.100 морт. Сэсся пондісӧ чинны. 2006 декаб 31 лун кежӧ Гёттингенас кольччис 121.581 пыр олісь морт.
Уна отирыс велӧтчӧны Гёттинген университетын: 2005/06 тӧвнас токӧ сэтчин вӧлі 24.400 велотчись, а сысся и мӧдік институттэз эмӧсь. Быдсӧн босьтӧмӧн студеттэс карас лоӧны оліссезісь 20 % мымда.
Веськӧтлӧм.
Карись обербургомистр – Вольфганг Майер (СПД).
Янсалӧм.
Нывка дзодзоггезӧн - карлӧн символ
Мукӧдын сёрӧнжык ӧтлаӧтӧм кытшшез коласісь кольччӧ асвеськӧтлӧм. Сэтчин эмӧсь отирсянь бӧрьян советтэз (9-13 мортӧн), асланыс юралісь (ортсбургомистр). Советтэзын видзӧтӧны кытш понда тӧдчана моггез, но медбӧрья кыв кольччӧ Гёттинген кар советыслӧ. Аслыныс советтэз бӧрйӧны: Гайсмар (Цитентерассаэзӧн), Гроне, Херберхаузен, Хольтензен, Николаусберг, Роринген, кыкӧн ӧтік совет бӧрйӧны Венде да Деппольдсхаузен, Эллихаузен да Эзебек, куимӧн – Гросс Эллерсхаузен, Хетьерсхуазен да Кнутбюрен.
Ордча посадмуэз.
Гёттинген карыскӧт межаасьӧны сизим посадму, кӧдна быдӧнныс пырӧны Гёттинген районӧ: Бовенден, Вааке (лоӧ ӧтласа Радольфсхаузен посадмуын), Гляйхен, Фридланд, Росдорф, Дарнсфельд кар (лоӧ ӧтласа Дарнсфельд посадмуын) да Аделебзен.


Ді (Удора район).
Ді (рочӧжык: Острово) — грезд (деревня) Коми Республикаись Удора районын, Благоев кармуас. Куйлӧ Удора район рытвылын, Благоев кароксянь 22 км ылынаын.
Ним йылісь.
Грездлӧн ним артмӧма коми "ді" (остров) кылісь. Роч нимыс калька коми вылісь.
История.
Кӧркӧ татӧн вӧлі пондӧтчан школа, клуб, пельшӧр пункт.
Отир.
Ӧні Ді грездын олӧны кык морт.


Дӧйӧг (ю).
Дӧйӧг (рочӧн: Доег) — неыджыт ю Перем ладорись Коми кытшын, Иньвалӧн шульга вож.
Юыслӧн кузяыс – 60 км. Бассейныс – 234 км² ыжда.
Дӧйӧгыс аркмӧ Асыввыв Дӧйӧг да Рытвыв Дӧйӧг ӧтлаасьӧмӧн.
Ваыс кынмӧ октяб помын, а оссьӧ – апрель помын.
Медыджыт вожыс – Белмысшор – усьӧ Дӧйӧгас шульгаланьсянь. Шулак грезд дорын Дӧйӧгӧ усьӧ веськытланьсянь Борганика.
Ю дорын сулалӧны олан иннэз: Шулак, Пикановчи, Дӧйӧг, Якушев.


Дӧйкар (Юсьва район).
Дӧ́йкар — Перем ладорись Коми кытшын, Юсьва районас грезд (деревня). Грездыс сулалӧ Иньва ю дорын.
Дӧйкарыс пырӧ Карпов посадмуӧ.


Данмарк.
Данмарк (сідзжӧ Данму, дан кыв вылын Danmark [ˈd̥ænmɑɡ̊], рочӧнжык Дания) — дан отирлӧн канму Ойвыв Европаын. Скандинав канмуэз коласын сія медлунвывся. Куйлӧ лунвылын Норвегсянь да лунвыв-асыввылын Шведмусянь, кӧднасянь сія янсӧтӧм саридз виссэзӧн. Мувывся визир Данмаркыслӧн токӧ ӧтік, лунвылас, кытӧн сія межаасьӧ Немечмукӧт. Рытвылас канму петӧ Ойвыв саридз дорӧ, асыввылас – Балты саридзӧ. Ачыс муыс куйлӧ Ютланд кӧджын да 409 ді вылын, кӧднаись медыджытӧсь Зеланд, Фюн да Ойвыв Ютланд.
Данмарк видзӧ саридз сайын муэз: Калаалит Нунаат да Фарер діэз, кӧдна лоӧны асвеськӧтлан регионнэзӧн дан канмуын.
Данмарк пырӧ НАТО-ӧ да Ӧтласа Европаӧ.


Дебрецен.
Дебрецен (мадьяр кыв вылын "Debrecen", латынь вылын "Debretinum") — Мадьярмуын ыждаыс сьӧрті мӧдік кар. Сія Хайду-Бихар ладорлӧн да Дебрецен районлӧн шӧрин, Тіса сайся регионын – медыджыд да медтӧдчана кар. Мукӧдкоста Дебреценсӧ шуӧны кальвинисттэзлӧн Ромаӧн.
Первуись нимыс казьтывсьӧ XIII векын. 1361 воын сія – неыджыт карок, а 1683 годӧ король лэбтӧма сійӧ «мезмыт кар» рангӧдз. Европа пасьта кар йылісь тӧдісӧ татісь ыджыт ярманка увья, а сідзжӧ кальвинизм сьӧрті тыдалана школа увья. Кыкись Дебрецен вӧлӧма Мадьрму понда канкарӧн, 1848–49 воэзӧ да 1944 годӧ. Уна веккез сьӧрна неӧтпыр сотчылӧма, а муюгытся мӧд косясян коста сійӧ буракодь паздӧмась. Талун Дебрецен мадьяр оланіннэз коласын чожа зорамман кар. Дебреценса ыждӧтӧны ассиныс гортнысӧ кар гаж дырйи апрель 11 лунӧ.


Декаб.
Декаб Эксай де Берри Часословасын
Декаб — этӧ тӧлісь.


Дозмӧр.
Дозмӧр () — сія кай.


Дон вылын Ростов.
Дон вылын Ростов — этӧ кар Рочмуын, Ростов лапӧвлӧн канкарыс.


Дубровка (Лолӧгӧ усян ю).
Дубровка — неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Дубровкалӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Дуді.
Дуді () — сія кай.


Европий.
Европий (Eu) — сія химияись 63-ӧд ӧтувтор. Небыд металл, эзісь-чочком рӧма. Топытаыс — 5,243 г/см³. Сылӧтан шонтӧг — 1 095 K.


Едью (ю).
Едью (сідзжӧ шуӧны "Едь", "Еддю", рочӧн "Ядьва") — неыджыт ю Перем ладорись Коми кытшын, Иньваӧ усян Исывлӧн веськыт вож.
Едьыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын эм Еддю нюр.
Ядьваӧн шусьӧ сідзжӧ Юсьвалӧн шульга вож.


Едэма (Изьва район).
Едэма (рочӧнжык "Васильевка") — Коми Республикаын, Изьва районісь Кельчиюр посадмуын грезд.
Ним йылысь.
Коми ним "Едэма" аркмис натьтӧ изьватас сёрниын ветлана едэма ‘нюрьяин’ кывсянь. А сідз-ту едӧма – этӧ лоӧ ‘сукмӧм, косьмӧм (вир йылісь)’.
Куйланін.
Грезд сулалӧ Печора ю дорын, Кельчиюр посадсянь 11 км ылынаын. Ордча оланіннэз: Изьвавом, Галфедь, Неридз.
География.
Грездсянь неылӧт котӧртӧ Изьва ю. Ордчӧн эм Едэма яг.
Оліссез.
Оліссез шуӧны асьнысӧ едэмсаяс (ö.л. – едэмса). 2010 год кежӧ татӧн олӧны дзир 8 морт. Чужан кыв нылӧн – коми (изьва диалект). Медуна отир новйӧны фамиллё Филиппов.
Том отирыс грездас абуӧсь, оліссез сё 40 годся пӧрисьжыкӧсь.
История.
Грезд аркмӧма 1859–1859 воэзӧ. Медодз сы йылісь гижисӧ 1858 годӧ сідз: выселок Едомский.
1918 годӧ сія шусьӧ Едомскӧй грезд (нето Мазалиха). Вӧлӧма сэк татӧн кык горт, олӧмась 15 морт.
1926 воын Мазалины грездын (нето Едомаын) лыддьӧмась 9 горт да 40 морт оліссезӧс (20-а вӧлісӧ айкаэз да 20-а инькаэз).
1930 годдэзӧ татӧн уджалӧма кучик керан завод.
1970–1980 воэз сьӧрна отирыс пондасӧ татӧн овны лёка етшажыкӧн: эшӧ 1970 годӧ Едэмаын вӧлі 124 морт, а 1979 во кежӧ кольччӧмась токӧ 47-а.
1989 во кежӧ грездас кольччисӧ дзир 26 морт (14 мужик да 12 женскӧй).
2001 годӧ лоис быдсӧн 12 морт ни.
2010 годӧ олӧны кыкьямыса. Мӧдіккез мунӧмась, мыля абу удж ни велӧтчанін. Да и мӧдік оланіннэзӧдз петавны сьӧкыт, ылынӧв да.
Веськӧтлӧм.
Грезд пырӧ Кельчиюр посадмуӧ. Аслас веськӧтлан ни милиция пост абу.
Кӧзяйство.
Авто туез абуӧсь, товар кыскавны позьо токӧ Изьва ю кузя. Но грездын эм мотоцикл, коть автомобиллез абуӧсь жӧ.
Эм учӧтік вузясянін. Отирыс олӧны пенсия вылӧ. Вӧралӧны да кыйӧны чери.
Культура да велӧтчӧм.
Школа ни культура керку грездас абу.
Ӧшмӧссэз.
"Жеребцов И. Л.", "Мусанов А. Г." Где ты живешь? (гипермедиаэнциклопедия).


Екатеринбург.
Екатеринбург — этӧ кар Рочмуын, Свердлов лапӧвлӧн канкарыс.


Ельдӧг.
Ельдӧг () — этӧ тшак.


Емва (ю).
Емва (рочӧн "Вымь") — ыджыткодь ю Коми Республикаын. Эжва юлӧн веськыт вож.
Кузяыс 499 км, бассейныс 25 600 км² ыжда. Котӧртан перытаыс Весыва грезд дорӧттяс 196 м²/с.
Емва пондӧтчӧ Тиман мусюр вылын, сэсся котӧртӧ лунланьӧ да усьӧ Эжваӧ Емдін посад дынас.
Медыджыт вожжес: Весыва, Йӧвва, Ворыква.


Емва район.
Емва район (рочӧнжык: "Княжпогостскӧй район") — веськӧтлан юкӧт Коми Республикаын, республикалӧн 15 районнэзісь ӧтік.
Веськӧтлан шӧрин – Емва карын.
Район аркмис 1939 июль 14 лунӧ. 1963 годӧдз шусьӧма Кӧрттуй район (рочӧнжык – Железнодорожнӧй район)
География.
Районыс 24,6 сюрс км² ыжда. Куйлӧ Коми Республика рытвылын. Межаасьӧ рытвылын Удора районкӧт, ойвылын Чилимдін районкӧт, асыввылын Уква кар кытшкӧт, лунвылын – Кӧрткерӧс да Емдін районнэзкӧт.
Район пырйӧт мунӧ кӧрттуй Котлас–Вӧркута да автотуй Сыктывкар–Сӧснагорт.
Мувевдӧрыс вӧрсялӧм да нюрсялӧм, неыджыт мыссэза, но волькыткодь. Ойвыв-рытвылын волькытіныс пӧднассьӧ Тиман мусюрӧн, кӧда лэбӧ татӧн 353 м вылынаӧдз.
Климатыс шӧркодя континентвывся. Январ коста шӧрӧт шонтӧгыс -17 °C, июль коста +15 °C. Енӧжваыс усьӧ шӧркодя 550 мм-ӧн год сьӧрна.
Медыджыт юэз: Емва да сылӧн вожжез: Весыва, Едва. Медпаськыт ты районас – Синдор ты.
Колана шедтассэзісь татӧн эмӧсь извесняккез, лыа, кӧдза, сёйму, сотчан сланеччез, бокситтэз, изсов.
Вӧрыс унажыксӧ кӧзъяин нето пожумсора кыдзза-кӧзъя, шочжык лисвеня. Вӧр подаись панталан татісь вӧрмӧсӧс, ланаӧс, ондатраӧс, ю мойӧс. Кайез коласісь поздісьӧны дозмӧр, тар, сьӧла. Юэзын да тыэзын уна дона чери: семга, нельма, сиг, хариус.
Ӧтӧр дорьян муэз: Ботаника сьӧрті вӧр-ва казьмӧтан «Кедраёль», Синдорись ӧтласа заказник, нюррез дорьян 19 заказник.
История.
Емва дорын отирыс олӧ важынсянь. Емва пӧлӧн да Синдор ты гӧгӧр сёэзӧн вӧлісӧ сулаланіннэз, овмӧтчаннэз, дзебсяннэз, вежаиннэз. Татісь адззӧмӧсь ӧддьӧн уна важся казьмӧтаннэз да кладдэз.
Медъёна пондісӧ отирыс поздісьны татчӧ виль эрася мӧд сюрсвоын. 400 вося дыржык ни сулалӧны грезддэз (деревняэз) Кони, Весыва да Рак, Серегов посад. А Виз посад да Турья посад тыртӧмась вит сё годӧн ни.
Виз посадсӧ, кӧдӧ рочӧн шуӧны Княжпогост, аркмӧтӧма кинкӧ Емва ӧксы увтырись. Этія увтырыс юраліс Эжва Перемын 1451–1502 воэзӧ.
Крессьяна гӧрлӧмась му, видзлӧмась пода, чериавлӧмась да вӧравлӧмась. Мукӧдыс мунлӧмась кошшыны удж Серегов керӧс дорӧ, сов шедтанінас. Медбура зорамас Сереговын промысёл XVII век помланьын, кӧр татісь завод пырис Рочмуас совпуан сьӧрті медгырись уджиннэз коласӧ.
Район Емваас лӧсьӧтӧмась 1939 годӧ июль 14 лунӧ. 1963 годӧдз сія шусьӧма Кӧрттуй район (Железнодорожнӧй район).
Советтэз дырни татӧн уна мый вежсис. Пондіс уджавны Княжпогостын механика завод, районісь вӧрпункт, вӧлі осьтӧм пусіа плитаэз лэдзан завод, Синдорись газсуктан поз, мӧдік уджаиннэз да аркмӧтӧммез.
Отир.
Оліссез 29,7 сюрс морт. Йӧзыс олӧ 48 оланінын, медыжытӧсь – Емва кар, посёлоккез: Синдор, Мещура, Ветью да Чимиавӧрӧк, посаддэз: Сьӧська да Серегов. Оліссез коласын 17,9 % – комиӧсь. Рочму шӧрись ваявлӧны татчӧ уна пукаліссезӧс. 2002 вося гижотом дырни татон вол1со 64,4 % роччез, 7,7 % украинса, 2,4 % беларуссэз да 0,9 % немеччез.
Политика да веськӧтлан.
Район вылын юралісьыс Такаев Радик Николаевич. Веськӧтланын медыджытыс Попов Виктор Александрович. Веськӧтланлӧн адресыс: 169200, Емва район, Емва кар, Дзержинскӧй туй, 81; факсыс (82139) 224-86.
Янсалӧм.
Веськӧтлӧм могись Емва район янсӧтӧма 12 тор вылӧ: татӧн эм кык карму да 10 посадму.


Емдін район.
Емдін район (рочӧнжык — "Усть-Вымскӧй район") — веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин — Айкатыла посад. Айкатыласянь Сыктывкарӧдз 95 км.
Районыс аркмӧтӧм июль 15 лунӧ, 1929 годӧ.
География.
Емдін районыс 4.775,1 кв. км ыжда. Куйлӧ Коми Республикалӧ лунвыв-рытвылын. Межаасьӧ Емва районкӧт асыввылын, Сыктывдін районкӧт лунвылын, Кардор лапӧвкӧт рытвылын да невунка Удора районкӧт бӧра ойвылын.
Мувевдӧрыс волькыткодь, медыджыт вылынаэз 157 м.
Климат шӧркодя континентвывся. Январ коста шӧрӧт шонтӧгыс -15,5°С, июль коста - +16°С. Енӧжва усьӧ 550 мм-ӧн во сьӧрна.
Медыджыт юэз районас Эжва, Емва да Еринь.
Районыс куйлӧ шӧрӧт парма отын; 86,4 % вылӧ районыс вӧрсялӧм. Му-видз уджалӧм понда лӧсялӧ токӧ 3,4 % му, сы лыдын гӧран му – 1,1%, ытшканыс – 1,6%, пода йирсьӧтаныс – 0,7%.
Вӧр фонд торйӧтӧм кык вӧрхоз коласын: Айкатыла (381,0 сюрс гектар, сы лыдын вӧрсялӧм мувывтор – 352,6 сюрс га) да Чернам (74,7 сюрс гектар, сы лыдын вӧрсялӧм мувывтор – 70,5 сюрс га). Пуовӧй тырбур лыддьӧны ӧтас 32, а мӧдас 7,2 млн. кубометр.
Районас эм ихтиология сьӧрті заказник – Йӧвты.
Колана шедтассэз: строитчан да кварца лыаэз, песӧка-кӧдза сорассэз, кирпич да сылӧтан сёйез, минерал пигменттэз, кӧдна лӧсялӧны миччез керӧм понда. Районын уна торф, ваувтся минерала да дуб ваэз. Эмӧсь пуксьӧссэзын кӧрт рудаэз. Ӧні татісь кошшӧны и мусир.
История.
1380 во – Вежа Степан лӧсьӧтӧ кар Емдінын чудляналӧн вежаин туйӧ, кытісь сія сотӧма вежа кыдз.
1383 годӧ Емдінын лоӧ Перем епископлӧн шӧрин.
1564 во – Перем епархия вуджӧ Емдінісь Вологдаӧ.
XVI век помын веськӧтлан шӧрин вуджӧтӧны Емдінісь Яренскӧ.
1903 во – Емдінӧ осьтӧны медодзза больнича (10 морт вылӧ).
1918 июль 22 лунӧ Емдінын лӧсьӧтісӧ волось понда исполком, кӧдаын юравны пондіс М. Г. Амосов.
1921 август 22 лунӧ Коми асвеськӧтлан лапӧлын аркмӧтӧм Емдін уезд, кытчӧ пырлӧмась ӧння Емдін, Удора да Емва районнэз. Оліссез уездас вӧлісӧ 43 сюрс морт.
1925 во – Емдінӧ осьтӧны уезд понда больнича (25 морт вылӧ), кытӧн уджалісӧ ӧтік веськӧтісь да куим пельшӧр. Сія жӧ годӧ уездас пондіс ветлыны киномыччалан.
1926 во – оссис уезд понда библиотека, кытӧн вӧлі 3901 небӧг гыриссез понда да 512 челядь понда.
1926 во – лэдзисӧ токкеранін, етшыс 6,5 сюрс ватт.
1929 воӧ Емдін уезд туйӧ лоис Емдін район, эта дырни сы дорись янсӧтчис Удора район.
1929 годӧ Емдінын аркмис медодзза колхоз "Мезмыт удж".
1929-30 во тӧв сьӧрна Емдін районӧ вӧрлэдзӧм понда локтісӧ медодзза 4 трактор.
1930 во – Емдін районын лӧсьӧтісӧ радиопоз.
1930-31 воэз сьӧрна лӧсьӧтісӧ эшӧ нёль колхоз. 1931 гожум кежӧ колхоззэзӧ пыртӧмась 43% крессянасӧ, а 1937 тулыс кежӧ – 90%.
1931 годӧ Емдінын 2 ступеня школаись керисӧ Педагогика сьӧрті техникум, кӧда уджаліс 1954 воӧдз да дасьтіс 900 мымда велӧтіссезӧс. 1933 годӧ лэдзисӧ медодзза группасӧ.
1934 во – осьтісӧ МТС-эз Емдінӧ да Гамӧ.
1939 во – Емдін районісь торйӧтісӧ Емва район (сэк шусис "Кӧрттуй район").
1943 годӧ веськӧтлан шӧринсӧ вуджӧтісӧ Емдінісь Айкатылаӧ.
Отир.
Оліссез Емдін районас 31,2 сюрс морт (2009 во кежӧ). Йӧзыслӧн тшӧкыта 8,1 морт/км2. 2002 вося гижӧтӧм дырни районын олісӧ роччез 56,0 %, комиэз 29,5 %, украинса 5,8 %, беларуссэз 1,5 % да немеччез 1,2 %. Карын оліс быдӧс отирись 64,8 %.
Политика да веськӧтлӧм.
Район вылын юралісьыс Махмудов Михаил Махмудович. Веськӧтланыслӧн адрес: 169040, Емдін район, Айкатыла посад, Шӧр туй, 112. Факсыс (82134) 201-39.
Янсалӧм.
Район янсӧтчӧ 12 веськӧтлан юкӧт вылӧ.Татӧн эм кык карму да дас посадму.
Оланіннэз.
Емдін районын 53 оланін: ӧтік кар (Микунь), ӧтік карок (Зӧвсьӧрт), 12 посёлок, вит посад да 34 грезд.
Культура.
Район отир понда петӧ «Вперёд» газета (роч кыв вылын).


Енгаг.
Енгаг () — сія геббез чукӧрись подаок.


Ерыч (ю).
Ерыч — неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Ерычлӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Жов.
Жов () — этӧ быдмас.


Жонь.
Жонь () — сія кай.


Жувшор (ю).
Жувшор — неыджыт юок Перем ладорись Коми кытшын, Иньвалӧн шульга вож.
Жувшорлӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Жук (Юсьва район).
Жук (рочӧнжык Жукова) — Перем ладорись Коми кытшын, Юсьва районас грезд (деревня). Грездыс сулалӧ шор дорын, Истер да Веськыт Ык юэз коласын.
Жукыс пырӧ Карпов посадмуӧ.


Зӧр.
Зӧр () — этӧ быдмас.


Забган (Юсьва район).
Забган (рочӧнжык Забганова) — Перем ладорись Коми кытшын, Юсьва районас учӧтик грезд (деревня). Грездыс сулалӧ Велва ю дорын.
Забганыс пырӧ Карпов посадмуӧ.


Зарни.
Зарни (Au) — сія химияись 79-ӧд ӧтувтор. Дона металл, веж рӧма. Дорсяна. Топыта - 19,32 г/см3. Сылӧтан шонтӧг - 1064,43 К.


Зарни ӧшка.
Зарни ӧшка ("עגל הזהב") — этӧ идол.


Зиль-Зёль.
Зиль-Зёль — этӧ коми зыряналӧн сьыланкыв. Шыладыс В.Гущинлӧн Кыввезыс А.Шебыревлӧн
Гулыд сӧстӧм ягыс, чизыр тӧлыс –


Зобга.
Сера зобга пукалӧ ув вылын
Зобга (лат.: "Strix", рочӧн: "неясыть") — сюзь чукӧрись кай увтыр. Шусьӧ эшӧ "пельтӧм сюзь". Олӧ Европаын, Ойвыв Африкаын, Азияын да Америкаын.
Лысьӧрыс 30-84 см кузя. Пелькодьӧм тыввез абуӧсь. Пель осьтаэз ыджытӧсь, абу симметрия сьӧрті тэчӧмӧсь, нія быдсӧнкодь вевттьӧмӧсь кучик чукырӧн. Нырыс кузь, боккезсянь топӧтыштӧм. Тыв-гӧныс рышкыт, рудвевья, мурӧма серрезӧн.


Зыряналöн Коми кыв.
Зырянлӧн коми кыв нето коми зыряналӧн лыддьӧтан кыв (рочӧнжык: "коми-зырянскӧй кыв, коми-зырянскӧй литературнӧй кыв"; зыряна нёж: "коми кыв, коми гижӧд кыв") — коми отир кывлӧн лыддьӧтан вариант, кӧдӧ зорӧтӧны Коми Республикаын. Коми кывлӧн мӧд лыддьӧтан вариант – перем коми кыв – видзӧны Перем ладорись Коми кытшын.
Зыряналӧн коми кылыс, коми кыв да, пырӧ урал кыввезлӧн чудь-йӧгра увтырӧ, перым чукӧрас. Торья кыввезын содтассэз агглютинасьӧны, сёрникузялӧн унажыксӧ номинатив тэчас.
Зыряна нёж комиӧн баитӧны 217 сюрс морт.
Ассиныс лыддьӧтан кыв коми зыряна зорӧтӧны XIV вексянь. Кыв вӧлі нормируйтӧм Коми (зыряна) лапӧлын 1918-1938 воэз сьӧрна. Ӧння гижан нормаэз кодифицируйтӧмӧсь 1938 годӧ.
Зыряналӧн коми кыв лыддисьӧ кыв стандартӧн Коми Республикаын, кытӧн коми отирыс (коми зыряна) баитӧны коми кывлӧн дас диалект вылын да рочӧн. Энія диалекттэз унажыксӧ лоӧны коми кывлӧн зыряна сёрнитаннэзын.
Ассиныс лыддьӧтан кыв лӧсьӧтікӧ зырянаыс подыс туйӧ бӧрйӧмась ойвыв да лунвыв сёрнитаннэз коласісь диалект (Сыктывдін диалект), кӧда вылын баитӧны комиэз Сыктывкарын (зыряналӧн канкар) да сы гӧгӧр. Сэтчӧ содтӧмась нетырман кыввез да кыв лад сьӧрті варианттэз мӧдік диалекттэзісь.
Кыв отир оланын.
"Унажык сы йылісь видзӧт: Коми кыв сьӧрті социолингвистика"
Баитіссез.
"Унажык сы йылісь видзӧт: Коми зыряна кыв вылын баитіссез "
a> туй нима пӧв кык кыв вылын
2002 вося гижӧтӧм сьӧрті Роч муын зыряна нёж комиӧн баитӧмась 217 сюрс морт. А быдсӧн зырянаыс – 307 сюрс, сідзкӧ мам кыв тӧдӧны токӧ 70% кыным.
Статус.
"Унажык сы йылісь видзӧт: Коми зырына кывлӧн статус"
Коми Республикалӧн конституция сьӧрті зыряналӧн коми кыв лоӧ роч кывкӧт ордчӧн Коми Республикаын веськӧтлан (каналан) кылӧн. Этія кыв вылӧ веськӧтлан керкуэзын вуджӧтӧны туйдӧттэз, бланккез да мӧдік документтэз. Сы вылын позьӧ баитны татісь парламентын (Каналан Совет) да правительствоын. Республикаись Юралісьыс лыддьӧтӧ ёрдкыв (присяга) медодз комиӧн. Каррезын да посаддэзын нима пӧввесӧ тшӧктӧны ӧшӧтны кык кыв вылын: комиӧн и рочӧн. Коми кыв зорӧтӧм сьӧрті Коми Республикаын лэдзӧма торья программа, уджалышӧ терминнэз да орфография лӧсьӧтан поз.
Юӧртан везӧт.
"Унажык сы йылісь видзӧт: Зыряналӧн коми кыв масс-медиаын"
Велӧтан везӧт.
"Унажык сы йылісь видзӧт: Зыряналӧн коми кыв школаын"
Небӧг лэдзӧм.
"Унажык сы йылісь видзӧт: Коми зыряналӧн небӧг лэдзӧм"
История.
"Унажык сы йылісь видзӧт: Коми зыряна кывлӧн история"
Кыв лад.
"Унажык сы йылісь видзӧт: Коми кыв лад"


Зюзьдін район.
Зюзьдін район (рочӧнжык Афанасьевскӧй район) — Киров лапӧлісь веськӧтлан юкӧт, муниципал район.
Зюзьдін му – Коми отирлӧн важся горттэзісь ӧтік.
Шӧриныс – Афанасьева карокын. Афанасьевасянь Кировӧдз ылына.
Районыс аркмӧтӧм 1929 годӧ. Веськӧтліссез лыддьӧны аркман каднас 1963 во, кӧр районыс босьтіс роч ним Афанасьевскӧй.
Ним.
Районыслӧ коми ним пуктӧма Зюзьдін (рочӧнжык Зюздина) посад сьӧрті, кӧдӧ ӧні шуӧны Афанасьева. Посадыс сулалӧ Сюзьва ю уссёын (дінын), да сысянь перво шусьӧма Сюзьдін ‘Сюзь уссё’. Сэсся пондӧтчан шыыс гораммӧма, а сэсся роччез и д-сӧ небзьӧтӧмась да -а помас содтӧмась, лоас Зюздина. Коминас мийӧ гижам Зюзьдін.
География.
Зюзьдін районыс ыжда. Куйлӧ Киров лапӧв асыввылын. Межаасьӧ Камакатыт районкӧт ойвылын, Омутнинск районкӧт рытвылын, Удмурт республикакӧт лунвылын да Перем ладорись Коми кытшкӧт да Сива районыскӧт асыввылын.
Район асыввылын – Камайыв вылынін, мувевдӧрыс татӧн мыссэза. Рытвылас бӧра – уланін, татӧн уна нюррез.
Медыджыт ю районас – Кама, кӧдаӧ усьӧны районісь быдӧс мӧдік юэз. Веськыт ладорись Камаӧ усьӧны Леман (вожжес – Ёрдва, Ив), Кедра, Кӧлыч (вожжес – Сӧзим, Езжа), Чус (вожыс – Омен), Сюзьва, а шульга ладорись – Лопья, Ыджыт Пызан, Сьӧва, Лытка, Ченӧг, Томызь, Кая, Нёпыль, Вок, Пура.
История.
XVІ век помын вӧлі аркмӧтӧм Зюзьдін волось (шӧрин – Зюзьдін погостын), кӧда вӧлі Кай уездын сизим веськӧтлан юкӧтісь ӧтік.
1708 годӧ Зюзьдін волось пыртісӧ Ятка муӧ.
XІX векӧ Зюзьдін муэз лоисӧ Ятка губерняись Глаз уездын. Ӧння район му вылын лӧсьӧтісӧ нёль волось: Афанасьева, Бисерова, Гордина, Георгиевскӧй.
1921 воын, Удмурт лапӧв аркмӧм бӧрын, Бисерова, Афанасьева да Гордина волоссез лоисӧ Ятка губерняись Омутнинск уездын.
1929 годӧ июнь коста нійӧс ӧтлаӧтісӧ да вились аркмӧтӧм Улісь Новгорт ладорись Ятка кытшын керисӧ Зюзьдін район.
1935 воын, Зюзьдін районсӧ янсӧтісӧ кыкӧ: Зюзьдін район да Бисерова район, кӧднӧ 1955 бӧра ӧтлаӧтісӧ.
1963 годӧ Зюздін районлӧ сетісӧ роч ним – Афанасьевскӧй.
1966 годӧ Зюзьдін (Афанасьева) посад лоис карокӧн.
Отир.
Олӧны Зюзьдін районас, ны коласын коми отир – ӧтік сюрс мымда. Комиэз Зюзьдін ладорын ӧддьӧн рочсялӧны, эшӧ 1926 годӧ мияніссез татӧн вӧлісӧ (быдсӧн олӧмась сэк Зюзьдін муас).
Ӧні карокын олӧны, мӧдіккез – грезддэзын да посаддэзын. Отирлӧн тшӧкыта –.
Веськӧтлан.
Зюзьдін район вылын юралісьыс Казаков Леонид Кузьмич. Веськӧтланын медыджыт Сероев Александр Ананьевич.
Янсалӧм.
Зюзьдін район янсӧтӧма 7 веськӧтлан юкӧт вылӧ, татӧн ӧтік карму (Зюзьдін) да квать посадму.
Одзжык татӧн вӧлі 19 веськӧтлан юкӧт (поссовет да сельсоветтэз, сэсся посад кытшшез)
Оланіннэз.
Быдсӧн лыддьӧны Зюзьдін районас 202 оланін.


Ид.
Ид () — этӧ быдмас.


Ижкар.
Ижкар (сідзжӧ "Иж", рочӧнжык "Ижевск") — этӧ кар Роч Федерацияынын, Удмурт Республикалӧн юркарыс.


Ижора кыв.
Ижора кыв (ижора "Ižor(k)an keeli/kiili") — этӧ фин-йӧгра кыв.


Изкар (Чердын район).
Изкар (роч: "Искор") — этӧ посад Рочмуын, Перем ладорын.


Изъяшор (Велваӧ усян ю).
Изьяшор — неыджыт ю Перем ладорись Коми кытшын, Иньваӧ усян Велвалӧн шульга вож.
Изъяшорыс ? км кузя. Бассейныс – ? км² ыжда.
Юыс кынмӧ октяб помын, а оссьӧ – апрель помын.


Изьва (ю).
Изьва (рочӧнжык: Ижма) — Коми Республикаын ю, Печоралӧн шульга вож.
Кузяыс 531 км, бассейныс 31 000 км² ыжда. Шӧркодяс ва видзӧм уссёсяняс 154 км ылынаын 203 м³/сек. Тыртчӧ унажыксӧ сылан лымнас. Кынмӧ нояб шӧрын, оссьӧ май шӧрын.
Медыджыт вожжес – Уква, Айюва, Сэбысь.
Изьваыс пондӧтчӧ Тиман керӧссэз лунвылын, котӧртӧ ойвыв-рытвылӧ.Катытын вадӧррез вӧрсялӧмӧсь, кывтытас ю дорас унажыксӧ видззез да нюррез. Ӧрыс чукыля, шӧрӧт да катыт визулын эмӧсь коссез да ваувтся иззэз. Медыджыт кось – Сьӧлӧм кось, кӧда куйлӧ юас Сӧснагортсянь кывтытжык.
Катытас юыс кывтӧ Вылыс Изьва посёлок пырйӧт, шӧрӧт визулын, Уква ю уссё дынын сулалӧ Сӧснагорт кар, кӧдӧ 1957 шуисӧ "Ижма" (м.ш. "Изьва"). Уква кар сулалӧ Сӧснагортсянь 8 км ылнанын, Уква ю кывтытынжык
Уква ю уссёсяняс Изьваыт лӧсялӧ уйӧтаннэз (судноэз) понда. Кывтытас Изьва бура паськалӧ, визулыс жагмӧ, ю вылас аркмӧны виссэз, курьяэз да ыджыт діэз (островвез).
Изьва усьӧ Печора юӧ Изьвавом посад дорын.


Изьва район.
Изьва район (рочӧнжык: Ижемскӧй район) — веськӧтлан юкӧт Коми Республикаын, республикалӧн дасвит районісь ӧтік.
Районыс аркмӧтӧм 1929 годӧ, юль 15 лунӧ.
Куйлӧ Изьва ю пӧлӧн да ойланяс, Изьва уссёланьын, Печора дорын. Изьва районыскӧт межаасьӧны Чилимдін район рытвылын, Ускар кытш ойвылын, Печора район асыввылын, Уква кар кытш да Сӧснагорт район лунвылын.
Районыс 18 420 км² ыжда. Оліссез – 20 сюрс морт гӧгӧр (2007 во). Отирись 85 % комиӧсь, баитӧны изьватас диалект вылын; 10 % – роччез.
Веськӧтлан шӧрин – Изьва посад, кӧдасянь Сыктывкарӧдз 544 км, а медматын кӧрттуй поз дынӧдз (Ираёльӧдзыс) – 102 км.
Районӧн веськӧтланӧ гижны: 169460, Изьва район, Изьва посад, Сӧвет туй, 45, факсыс (82140) 942-40. Район вылын юралісьыс – Дитятев Пётр Николаевич. Районісь советын веськӧтлісь Артеев Анатолий Иванович.


Имайка (ю).
Имайка — неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Имайкалӧн кузяыс – ? км. Бассейныс – ? км² ыжда. Вадорыс нюрсялӧм.
Ваыс кынмӧ октяб помын, а оссьӧ – апрель помын.
Ю вылын эм ӧтік пос. Уссё дорын важ бараккез. Олан иннэз абуӧсь.


Инта кытш.
Инта кар кытш (рочӧнжык Городскӧй округ «Инта») — веськӧтлан юкӧт Коми Республикаын, республикалӧн вит кар кытшшезісь ӧтік.
Шӧрин – Инта карын.
География.
Инта кар кытшыслӧн ыждаыс 30 100 км². Куйлӧ сія Коми му ойвыв-асыввылын. Ордчӧн сыкӧт куйлӧны: ойвылын – Яраннэзлӧн асвеськӧтлан кытш, ойвыв-асыввылын – Вӧркута кар кытш, лунвыв-асыввылын – Йӧгралӧн асвеськӧтлан кытш, лунвыв-рытвылын – Печора район да ойвыв-рытвылын –Ускар кытш.
Отир.
Олӧны Инта кар кытшын 40 032 морт (2007), ны коласісь Инта карын 33 442 морт.
Веськӧтлӧм.
Инта кар кытш вылын юралісьыс Вейгандт Владимир Филиппович. Веськӧтланыслӧн адрес: 169840, Инта кар, Горькӧй туй, 16. Факсыс: (82145) 617-65.
Оланіннэз.
Инта кар кытшӧ пырӧны: ӧтік кар (Инта), кык карчужӧма посёлок (Вылыс Инта да Кожым), ӧкмыс посадчужӧма посёлок, куим посад да кыкьямыс грезд.


Иньва (лыддьӧтан ӧктӧт).
Иньва — коми лыддьӧтан ӧктӧт (литературно-художественнӧй сборник), кӧдӧ кадісь кадӧ лэдзӧны Кудымкарын перем коми кыв вылын да рочӧн.
Ассис нимсӧ ӧктӧтыс босьтӧма Иньва ю сьӧрті, кӧда Коми кытш лунвылын лоӧ медыджыт юӧн.
1959 – «Тулысся ваэз»
1960 – «Веж ыб»
1962 – «Парма»
1963 – «Гора му»
1964 восянь «Иньва» лои лыддьӧтан ӧктӧтыслӧ пырся ним.
1964-1968 – «Иньваэс» петлісӧ быд во, но сы бӧрын лыддьӧтан ӧктӧт пондісӧ лэдзны шочжыка. Сідз, «Иньва» локтіс лыддьӧтісь дынӧ 1971, 1976, 1983, 1987, 1992, 1995, 2002 воэзӧ.
1950 годдэзӧ лыддьӧтан ӧктӧттэзын вӧлісӧ тектсттэз кыдз комиӧн, сідз и рочӧн, 1960-1980 воэзӧ – токӧ комиӧн. Ӧні комиӧн гижӧны и лыддьӧтӧны етша да, бӧрья петаннэс бӧра лоисӧ кык кывьяӧсь.


Иньва (ю).
И́ньва (важынжык – Инва) — ыджыткодь ю Перем ладорись Коми кытшын, Камалӧн веськыт вож.
Иньвалӧн кузяыс – 257 км. Бассейныс – 5 920 км² ыжда. Ваӧктан вылынаыс (шӧркодяс) – 188 м. Пӧлінь (шӧркодяс) – 0,2 м/км.
Иньва пондӧтчӧ Камайыв вылынінын, неылын Киров лапӧвкӧт визирсяняс. Юыс котӧртӧ Коми му кузя асыввылӧ да усьӧ Кама вавидзанӧ Майкар дорын, Иньва курья аркмӧттӧнняс.
Юыс йысялӧ унажыксӧ октяб помын нето нояб пондӧтчикӧ, а оссьӧ – апрель помын нето май пондӧтчикӧ.
Медыджытӧсь ны коласын – Велва, Юсьва, Кува да Исыв.
Ю котӧртӧ Коми кытшись кык район пыр: Кудымкарскӧй да Юсьвинскӧй. Сы дорын сулалӧны олан иннэз: Видзай, Дёма, Нёльсин, Иньвайыв, Пешнигорт, Кудымкар, Тшакылёвчи, Карпов, Аксёновчи, Купрӧс, Ыджыт Можга, Ӧнь, Майкар.
Иньва бассейнын унажык отирыс – комиӧсь, кӧдна аркмӧтӧны этнография сьӧрті тодильнӧй группа – иньвенса.
Иньва, кыдз и Кӧсва – перем коми отирлӧн ошшасян. Юсӧ сьылӧтӧны быдкодь писняэзын да кывбуррезын.
«Иньва» ним новйӧ сідзжӧ перем коми лыддьӧтан ӧктӧт, кӧдӧ кадісь кадӧ лэдзлӧны Кудымкарын асланым гижиссез журналыс туйӧ.


Иньвайыв (Кудымкар район).
Иньвайыв (рочӧнжык: Верх Иньва) — Перем ладорись Коми кытшын, Кудымкар районас посад. Иньвайыв посадмулӧн шӧрин. Куйлӧ Кудымкарсянь рытвылӧ 24 км ылынаын, Иньва ю дорын.
Ним йылісь.
Одзжык посадыс рочӧн шусис "Георгиевскӧй" (Вермӧм вайись Георгий ним сьӧрті); сыбӧрын "Бачево" (атаман Бачев ним сьорті), сэсся "Верх-Инвенскӧй", ӧні – "Верх-Иньва". Посад шуӧм "Иньвайывнас" сы понда, мыля сулалӧ Иньва ю йывсянь 20 км ылынаын.
Отир.
Отирыс комиӧсь. Тшӧкжыка пантасяна гишшаннэз: Ермаков, Бачев, Старцев, Хозяшев.
История.
Медматын археология казьмӧтан адззӧм Иньвайыв посадсянь 5 км ылынаын: Васёвчи селищё.
Берся.
Иньвайыв посадын олӧны Ликачёв Микальлӧн «Козинтӧг» поэмаись мукӧд геройез.


Иньвайыв посадму.
Иньвайыв посадму (рочӧнжык Верх-Иньвенскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
2009 во кежӧ татӧн вӧлі 63 олан ин: (Иньвайыв да Самков), куим посёлок (Берёзовка, Вылісь Буждӧм, Гажа Мыс) да 59 грезд (деревня). Оліссез – 6001 морт, кӧдна видзӧны ? горт.
Посадмулӧн шӧрин – Иньвайыв посадын, кытӧн 2009 годӧ олісӧ 1269 морт.
Посадмуись веськӧтланлӧн адрес: 619550, Перем ладорись Коми кытш, Кудымкар район, Иньвайыв посад, Совет туй, 10. Тел. (34260) 3-31-69.
Юралісьыс: Хозяшев Михаил Александрович


Иньвенскӧй край.
Иньвенскӧй край — Кудымкар районісь газета. Веськӧтлісьыс — Коньшина Елена Ивановна. Газета петӧ Кудымкарын недель вылас ӧтпырись.


Ирму.
Ирму (ир кыв вылын Éire [ˈeːrʲə], инглиш кыв вылын Ireland [ˈaɪərlənd], асьныс шуӧны [ˈaɾlənd], рочӧнжык: Ирландия) — ир отирлӧн республика Антлантика ойвыв торын, Рытвыв Европа дорын, Ыджыт Бритму дісянь рытвылӧ. Ирму ді ойвыв-рытвылын, республикакӧт ордчӧн, куйлӧ Ӧтлаӧтан Королевстволӧн провинция Ойвыв Ирму. Ирму босьтіс автономия Брит империя пытшкын 1921 годӧ, а тырви мезмыт канмуӧн лоис 1949 годӧ.
Ирму пырӧ: ӦВК-ӧ (1955 восянь), Европа Советӧ (1949 восянь), ОЭСР-ӧ (1960 восянь), Ӧтласа Европаӧ (1973 восянь), Евратомӧ (1973 восянь), Европаись валюта системаӧ (1979 восянь).


Исаковка (Метшкӧрӧ усян ю).
Исаковка — неыджыт юок Перем ладорись Коми кытшын, Куваӧ усян Метшкӧрлӧн шульга вож.
Исаковка – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Веськыт вож – Кушмановка.
Ю дорын сулалӧны грезддэз: Ларин (ӧні отиртӧм), Епанов.


Исланд.
Исланд (исландісь кыв вылын: "Ísland" [ˈislant], рочӧнжык: "Исландия") — дівывся канму Антлантика океан ойвыв торын, Ыджыт Бритмусянь ойвыв-рытвылас да Калаалит Нунаатсянь асыввылас. Канму куйлӧ Исланд ді вылын да видзӧ кынымкӧ поснит діок ас гӧгӧр.
Данмарк пырӧ НАТО-ӧ да вӧзйисьӧ Ӧтласа Европаӧ.


Истер (ю).
Исте́р — неыджыт ю Перем ладорись Коми кытшын, Иньвалӧн шульга вож.
Истерлӧн кузяыс – 33 км. Бассейныс – 75 км² ыжда.
Ваыс кынмӧ октяб помын, а оссьӧ – апрель помын.
Медыджыт вожыс – Вовпа, усьӧ веськытланьсянь.
Ю дорын сулалӧны олан иннэз: Мосин, Калинин, Кубень.


Истердор (Юсьва район).
Исте́рдор (рочӧн гижӧны Истер-Дор) — Перем ладорись Коми кытшын, Юсьва районас грезд (деревня). Грездыс сулалӧ Истер ю дорын.
Истердорыс пырӧ Карпов посадмуӧ.


Исыв (ю).
Исыв (рочӧн: Исыл) — неыджыт ю Перем ладорись Коми кытшын, Иньвалӧн шульга вож.
Пондӧтчӧ Ойвыв Исыв да Лун Исыв ӧтлаасьӧмӧн.
Юыслӧн кузяыс – 100 км. Бассейныс – 368 км² ыжда.
Ваыс кынмӧ октяб помын, а оссьӧ – апрель помын.
Исывлӧн медыджыт вожжез – шульгаланьсянь: Лёквож, Нёнь да Гӧнӧш; веськытланьсянь: Лунвыв Исыв, Стер да Едью.
Ю дорын сулалӧны: Тукачёв посёлок, грезддэз Ыджыт Тукачёв да Учӧт Тукачёв, а сідзжӧ ӧні отиртӧм грезддэз Максимов да Азов.


Италия кыв.
Италия кыв — этія Италия каналан кыв.
Анбур.
A a / À à / B b / C c / D d / E e / È è / É é / F f / G g / H h / I i / Ì ì / L l / M m / N n / O o / Ò ò / P p / Q q / R r / S s / T t / U u / Ù u / V v / Z z


Италья.
Италья (итальян кыв вылын: "Italia" [iˈtaːlja], рочӧнжык: "Италия") — итальян отирлӧн канму Европа лунвылын, Мушӧр саридз ареал медшӧрын. Куйлӧ Апеннин кӧдж вылын, По волькытінын, Альпаэз лунвыв покаттэз вылын, а сідзжӧ Сардиння, Січилья да эшӧ кынымкӧ поснитжык ді вылын.
Ойвылас Итальян республика межаасьӧ Франскӧт (488 км кузя визирыс), Швейцармукӧт (740 км), Австриякӧт (430 км) да Словениякӧт (232 км). Италья пытшкын куйлӧны кык учӧтик канму: Ватикан (визиррес 3,2 км кузяӧсь) да Сан Марино (39 км).
Канкар Итальяын — Рома.
Ӧння мувывтор вылас ӧтувья канму лоис итальяннэзлӧн 1861 годӧ, кӧр быдӧс регионнэз ӧтлаасисӧ да аркмис Королевство Италья. Республика татчӧ лӧсьӧтӧмась 1946 восянь. Талун Итальяыс олӧ Ӧтласа Европаын, пырӧ Шенген зонаӧ да Еврозонаӧ.
Ним йылісь.
Итальянас медодз шуисӧ дзир Апенниннэзлісь лун-рытвыв торсӧ. Кысянь лоис этія нимыс, абу тӧдса. Мукӧдыс лыддьӧны, сія пӧ артмис важ эллин кылын, кытӧн сійӧ позьӧ вежӧртны кыдз «Кукань му». Мӧдіккез шуӧны, татӧн пӧ овлӧма кӧркӧ италик увтыр, дак сы сьӧрті и нимтӧмась канмусӧ. Талун Итальяын оліссез шуӧны асьнысӧ итальяно (у.л. итальяні). Комиӧн ми гижамӧ мортсӧ итальян ("о"-тӧг, мыля сія — вежласяна тор), а мусӧ — Италья, мыля итальяннэз самӧй сідз и шуӧны канмуныслісь нимсӧ, кӧть роччез гижӧны латыньын шуӧм сьӧрті — Италия.
География.
Италья унажыксӧ куйлӧ Апеннин кӧджын, кӧдалӧн формаыс сапӧг кодь. Этія «сапӧгыс» 1200 км кузя.
Италья — керӧса ладор. Сы ойвылын куйлӧны Альпаэзлӧн ӧддьӧн вылын мусюррез, кӧдна вевттьӧмӧсь пырся лыммезӧн да визывтан йыӧн. Лыммезся улынжык куйлӧны керӧсвывся виж видззез. Быдӧс покаттэс гарйӧмӧсь пыдын оллезӧн. Ны кузя визывтӧны юэз, кӧдна аркмӧтӧны коськкез да борганнэз. Медкузь ю — По.
Ломбардия лажмытін — эта важся саридз курья, кӧда тыртӧма юэзісь бура шогмӧтан нюйтӧн. По юлӧн дельтаыс и ӧння кадӧ сё быдмӧ да дзескӧтӧ асыввывлань Адрия саридзсӧ. Кыкдас век бӧрлань самӧй эта саридз дорын сулаліс Адрия кар, а ӧні сія вадӧрсяняс сулалӧ 22 километра ылынаын.
По юся, этія саридзӧ усьӧны Эч ю да уна поснитик юоккез; этасянь сэтӧн аркмӧны сё вились виль непыдыніннэз, діэз да чукыляиннэз, кӧдна йӧрйӧны саридзсянь непыдын ваа курьяэз — лагунаэз. Сійӧн, мыля Ломбардия лажмытін гӧгӧртӧма куим ладорсянь керӧссэзӧн, сылӧн климатыс континентвывся; сыӧ оз вермӧ кокнита сюрны тӧввез, кӧдна пӧльтӧны Атлантика океансянь. Тӧлӧн сэтчин овлӧны не учӧт кӧдзыттэз (−10°-ӧдз), и муыс нешоча вевттисьӧ лымӧн, но сы туйӧ гожум овлӧ ӧддьӧн жар.
Доль быдӧс кӧджыс кузя кыссьӧны Апенниннэз. Ой-рытвылын, Генова курья дынын, Апенниннэз матына локтӧны саридз дорӧ да орӧны ны дынын ӧддьӧн ыджыт тшупӧттэзӧн, кольӧны токо векнитик вадӧр видз — Итальян ривьера, кытӧн пыр виж пуэзісь саддэзӧн уна сулалӧны дачаэзӧн посёлоккез да саридз курорттэз. Покаттэз кузя вылынжыка быдмӧны сора вӧррез да ольсассьӧны виж видззез.
Матын Арно ю йыв дынын Апенниннэзлӧн видыс швач вежсьӧ, сідз кыдз сэтӧн пондӧтчӧ шӧрӧт Италья аслас кӧс климатӧн.
Апенниннэз да Тиррен саридз коласын куйлӧны мыса керӧсодззез, кӧдна пыр котӧртӧны Арно, Тибр да мӧдік юэз. Асланыс уссёэзын нія не ӧтік век сьӧрна аркмӧтісӧ нюра волькытіннэз — мареммаэз, кӧднаын поздісьӧ малярия; ӧні нія мымдакӧ косьтӧмӧсь. Мареммаэз да Апенниннэз коласын эмӧсь кусӧм вулканнэз; паськыт муэз ны гӧгӧр вевттьӧмӧсь вулкан пӧимӧн, кӧда пӧртчис бура шогмӧтан мусинӧ. Лунвыв Итальяын самӧй Наполи курья дорын эм ловья вулкан Везувий. Січильяын — Этна, Стромболи.
Везувий кратерись пыр петӧны дзирыт паррез, кӧдна шогмӧтӧны йыв дынас кымӧрок; кадісь кадӧ овлӧны быльнӧй шупкисьӧммез. Ыджыт шупкисьӧм вӧлі 1906 годӧ, эта дырни вулканыс чапкис тшына кымӧрсӧ вылынанас 13 километра; кымӧрыс гымаліс да вирдаліс. Везувий шупкис ӧддьӧн уна дзирдаммӧм бомбаэз, и сы конусын аркмисӧ виль кратеррез, кӧднаись пондісӧ петны лава визыввез, кӧдна дзирдаммӧмӧсь чочкомӧдз. Ӧтік биа визыв пондіс лэдзчыны покат кузя да сотіс кынымкӧ оланін; этія визыпыс вӧлі пасьтанас 4 километр. Везувий ойвыв покатын куим кар вӧлісӧ тыртӧмӧсь пӧимӧн да лапиллиӧн — поснит, ӧрек ыжда кынмӧм лава кусӧккезӧн.
Січилья да Сардиння діэз — коляссэз сія кӧсінлӧн, кӧда одзжык ӧтлаӧтліс Европасӧ Африкакӧт.
Муувт выннэз, мыйсянь эна му юкӧтас янсалісӧ, олӧны и ӧння кадӧ.
Эта йылісь баитӧны вулканнэзлӧн шупкисьӧммез, а сідзжӧ вына мувӧрӧммэз, кӧдна овлӧны омӧн лунвыв Итальяын, а ӧддьӧнжыксӧ Калабрияын да Січильяын.
Лунвыв Итальяын климат, кытчӧ оз пырӧ токо Апенниннэзлӧн вылын мусюррез, субтропикын кодь: жар кӧс гожум да зэра ыркыт тӧв.
Енӧж сэтчин невна не пыр мича, нельки тӧвнас оз овлӧ туманнэз; кадісь кадӧ рытвывсянь мыччисьлӧны кымӧррез, кӧднаись мунӧ сливеня зэр, но эта недыр кежӧ — чожа енӧжыс мичамӧ, и бӧра бура югдӧтӧ шонді. Кӧдзыттэз кӧть и овлӧны, но неыджытӧсь, лымыс вевттьӧ токӧ керӧссэз, да и нійӧ недыр кежӧ. Этасянь сэтчин быдмӧны пыр виж пуэз да тэлляэз, кӧдна шусьӧны маккияэзӧн.
Янсалӧм.
Энія регионнэзісь вита (Сицилия, Сардиния, Трентино-Альто-Адидже, Валле-д’Аоста и Фриули-Венецья-Джулия) видзӧны тодильнӧй статус, м.ш. нылӧн ыджытжык автономия.
Регионнэз янсӧтчӧны провинцияэз вылӧ (быдсӧн Итальяын 110 провинция), кӧдна асьныс янсӧтчӧны коммунаэз вылӧ (коммунаэс 8101-а). Регионнэзлӧн эм асланыс парламенттэз (региональ советтэз) да веськӧтланнэз (джунтаэз).


Йӧг (Кудымкар район).
Йӧг (рочӧн: Ёгва) — Перем ладорись Коми кытшын, Кудымкар районас, посад. Йӧг посадмулӧн шӧрин. Куйлӧ Кудымкарсянь асыввылӧ 12 км ылынаын, Йӧгва ю дорын.


Йӧг посадму.
Йӧг посадму (рочӧнжык Ёгвинскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
Посадму аркмис 2005 воын кӧркӧся Йӧг, Мижуй да Корчёвня сельсоветтэз ӧтлаӧтӧмӧн.
2009 во кежӧ татӧн вӧлі ӧтік посад да 39 грезд (деревня). Оліссез – 4126 морт, кӧдна видзӧны ? горт.
Посадмулӧн шӧрин – Йӧг посадын, кытӧн 2009 годӧ олісӧ 732 морт.
Посадмуись веськӧтланлӧн адрес: 619560, Перем ладорись Коми кытш, Кудымкар район, Йӧг посад, Совет туй, 2. Тел. (34260) 361-81.
Юралісьыс: Климов Валерий Анатольевич


Йӧгва (ю).
Йӧгва (нето Йӧг) — неыджыт ю Перем ладорись Коми кытшын, Иньваӧ усян Велвалӧн веськыт вож.
Юыслӧн кузяыс – 55 км. Бассейныс – 225 км² ыжда.
Ваыс кынмӧ октяб помын, а оссьӧ – апрель помын.
Вожжес коласын ыджытжыккез – Шӧр Йӧг, Камашор
Йӧгва дорын сулалӧ Йӧг посад да грезддэз: Закаров, Паршак, Мов, Савин, Ермак, Мижуй, Педӧт, Онтроп, Шыпичин, Ректан, Додоновчи, Порськок, Батин.


Йӧгра кытш.
Йӧгра кытш (тыр нимыс Йӧгралӧн асъюралан кытш, рочӧнжык Ханты-Мансийскӧй автономнӧй округ – Югра) — веськӧтлан юкӧт Роч муын, Роч Федерация видзантор (субъект). Пырӧ Урал федерал кытшӧ.
Кытшыс йӧгралӧн вӧлі аркмӧтӧм 1930 годӧ декаб 10 лунӧ.
География.
Йӧгра кытш куйлӧ Роч канму шӧрын, Сибир рытвылісь волькытін вылас. Ордчӧн Йӧгра кытшыскӧт куйлӧны: ойвылын – Ямал Яран кытш, асыввылын – Краснояр ладор, лунвылын – Томва лапӧв, Тюмень лапӧв (кытчӧ Йӧгра кытшыт бытьтӧ пырӧ) да Свердлов лапӧв, а рытвылын – Коми Республика.
Климат.
Климатыс Йӧгра муын чорыта континентвывся, погоддяыс ӧддьӧн чожа вежсьӧ, унажыксӧ вуджан каддэзӧ: ар да тӧв коласын нето тулыс да ар коласын. Эттшӧм климат аркмӧма сысянь, мыля рытвылыс – Урал керӧссэз, кӧдна оз сетӧ локны татчӧ Атлантикасянь тӧввезлӧ, а ойвылас Йӧгра муыс немӧн абу дорйӧма, и сы шогья Арктикасянь кӧдзыт массаэз вовлӧны татчӧ веськыта и тшӧкыта. А сэсся и муыс волькыт да ульсӧта: уна юэз, тыэз, нюррез.
Юэз.
Медыджыт ю – Об да сыӧ усян Иртыш. Ыджыткодьӧсь и Обыслӧн мӧдік вожжес – Вах, Аган, Тромьеган, Ыджыт Юган, Пим, Ыджыт Салым, Ойвыв Сосьва, Казым, а сідзжӧ Иртышлӧн вожжез: Конда, Согом.
История.
1930 годӧ декаб 10 лунӧ вӧлі аркмӧтӧм Остяко-Вогульскӧй национальнӧй округ (Йӧгралӧн асвужья кытш), кӧдалӧ 1940 воын сетісӧ виль роч ним: Ханты-Мансийскӧй национальнӧй округ. 1978 годӧ «нациоанльнӧй» туйӧ кытшыс пондіс шусьыны «автономнӧй» (асъюралан), а 2003 восянь новйӧ талуння роч ним.
1930–1934 воэзӧ кытшыс вӧлӧма Урал лапӧлын, 1934 годӧ лоис Об-Иртыш лапӧлын, 1934 восянь 1944 воӧдз сійӧ пыртісӧ Ом лапӧлӧ, а 1944 годсянь Йӧгра муыс лоӧ Тюмень лапӧвлӧн тор.
Оліссез.
2009 годӧ кытшас олісӧ 1520 сюрс морт (2008 воын – 1505,2 сюрс), отирлӧн тшӧкыта – 2,8 морт/км² (2009), карын оліссезлӧн пай – 91,5 % (2009). Докодыс морт лов вылас шӧркодя петӧ 27968,3 шайт (2009 март), а шӧрӧт удждон кытшас – 40362,5 шайт.
Титул отирыс – йӧгра: хантыэз да мансиэз. Унакодь олӧны и коми отир. Но медыджыт пай татӧн – мусир да газ кыскись роччезлӧн.
Янсалӧм.
Йӧгра кытш янсалӧ 13 кар кытш да 9 муниципал район вылӧ.
Оланіннэз.
Йӧгра кытшын 26 каркодь оланін да 58 посадкодь оланін.
Каррез да кароккез: Белоярскӧй, Берёзов, Игрим, Кондинскӧй, Куминскӧй, Луговӧй, Междуреченскӧй, Мортка, Пойковскӧй, Излучинск, Новоаганск, Октябрьскӧй, Андра, Приобье, Талинка, Зеленоборскӧй, Таежнӧй, Агириш, Коммунистическӧй, Пионерскӧй, Советскӧй, Малиновскӧй, Белӧй Яр, Барсов, Фёдоровскӧй, Лянтор;
Посадкодь оланіннэз: Ыджыт Леуши, Верхнеказымскӧй, Казым, Лыхма, Полноват, Сорум, Сосновка, Саранпауль, Приполярнӧй, Светлӧй, Хулимсунт, Леуши, Мулымья, Шугур, Болчары, Половинка, Салым, Сентябрьскӧй, Чеускино, Каркатеевы, Куть-Ях, Лемпино, Усть-Юган, Сингапай, Аган, Ларьяк, Ваховскӧй, Покур, Вата, Зайцева Речка, Карымкар, Учӧт Атлым, Перегребнӧй, Сергино, Шеркалы, Каменнӧй, Унъюган, Алябьевскӧй, Солнечнӧй, Локосово, Русскинскӧй, Сытомино, Нижнесортымскӧй, Лямина, Тундрино, Угут, Ульт-Ягун, Горноправдинскӧй, Цингалы, Кедровӧй, Красноленинскӧй, Луговскӧй, Согом, Нялинскӧй, Кышик, Селиярово, Сибирскӧй, Выкатнӧй, Шапша.


Кӧдзыв.
Кӧдзыв () — сія геббез чукӧрись подаок.


Кӧз.
Кӧз () — этӧ лыса пу.


Кӧккоті.
Кӧккоті () — этӧ быдмас. Коми кылын сылӧн эм уна мӧдік ним: "куккукоті".


Кӧр.
Кӧр () — сія вӧр пода.


Кӧрт.
Кӧрт (Fe) — сія химияись 26-ӧд ӧтувтор. Дорсян металл, чочком рӧма. Топыта - 7,874 г/см³. Сылӧтан шонтӧг - 1 812 K.


Кӧрткерӧс район.
Кӧрткерӧс район (рочӧнжык Корткеросскӧй район) — веськӧтлан юкӧт Коми Республикаын; республикаись 15 районісь ӧтік.
Веськӧтлан шӧрин – Кӧрткерӧс посад.
География.
Районыс 19 760 км² ыжда (Коми Республика мувывторсис 5% мымда). Лунвылын Кӧрткерӧс район межаасьӧ Перем ладорись Коми кытшкӧт, ойвылын – Емва районкӧт, рытвылын – Сыктывдін районкӧт, асыввылын – Кулӧмдін районкӧт.
Район пыр котӧртӧ Эжва ю. Эжваӧ усьӧны район понда тӧдчана юэз: Висер, Лӧкчим, Ньывсер.
Рельефыс – неыджыт мыссэза лажмытін, кӧдӧ янсӧтӧны уна юэз. Колана шедтассэз: сотчан сланеччез, песӧка-кӧдзаа сорассэз, сёйму, кӧрт рудаэз. Климатыс шӧркодя континентвывся. Шӧрӧт шонтӧгыс январ коста -17 °C, июль коста +16 °C, во сьӧрна ваыс енӧжсянь усьӧ шӧркодяс 550 мм.
Мусиннэз нюрвыв шаргунаӧсь, кӧртсораӧсь, шаргуннэз, буса-сёйсораӧсь. Районыс куйлӧ парма суботын. Вӧррез кӧзъя-пожумаӧсь, кыдз да пипу сорӧн. Олӧны ныын ошшез, кӧиннэз, кӧччез, мойез, дозмӧррез, таррез, руд сьӧлаэз да кин да. Районас дорйӧны куим суспуаин, кытчӧ керӧмась заказниккез, да 23 нюр.
История.
Кӧрткерӧсӧ район вӧлі лӧсьӧтӧм 1939 вося юль 14 лунӧ. 1963 годӧ февраль 1 лунӧ, Кӧрткерӧсісь районсӧ вештӧны, а мусӧ сетӧны Сыктывдін район увтӧ. 1965 воын, январ 16 лунӧ Кӧрткерӧс район вӧлі аркмӧтӧм вились.
Отир.
Оліссез 2007 во пондӧтчан кежӧ вӧлісӧ 22 849 морт. Ны коласын медуна отирыс комиӧсь – 75 %-ся унажык. Олӧны сідзжӧ роччез, украинса, беларуссэз, немеччез да кин да.
Политика да веськӧтлӧм.
Кӧрткерӧс район вылын юралісьыс Даньщиков Иван Николаевич, веськӧтланын медыджытыс Доломина Николай Иванович. Веськӧтланлӧн адресыс: 168020, Кӧрткерӧс район, Кӧрткерӧс посад, Сӧвет туй, 225; факсыс (82136) 922-46.
Янсалӧм.
Веськӧтлӧм могись районыс янсӧтӧм 18 посадму вылӧ, кытчӧ пырӧны 53 оланін. Одзжык посадмуэз шусисӧ сельсӧветтэзӧн.
Оланіннэз.
Кӧрткерӧс районын лыддьӧны 53 олан ин.


Кӧс посадму.
Кӧс посадму (рочӧнжык: Косинскӧй сельскӧй поселеннё) — веськӧтлан юкӧт Перем ладорись Коми кытшын, Кӧсладор районас.


Кӧс сельсовет.
Кӧс сельсовет — 1918-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 10 оланін, да оліс 4225 морт. Шӧрин – Кӧс посад.
Кӧч сельсовет аркмӧтӧмась 1918 воӧ июнь 20 лунӧ. Первӧ сельсоветын вӧлісӧ дзир кык олан ин – Кӧс посад да Абрамӧв. Сэсся сы увтӧ пырисӧ муэз кӧркӧся Октыльсорд, Улісь Кӧс да Селиш сельсоветтэзісь.
2005 годӧ Кӧс сельсовет туйӧ лӧсьӧтісӧ Кӧс посадму, кытчӧ ӧтлаӧтісӧ муэсӧ вӧвлӧм Кӧс, Порошволь, Пуксипи да Пятигор сельсоветтэзісь.


Кӧсва (ю).
Кӧсва — ыджыткодь ю Перем ладорись Коми кытшын, Камалӧн веськыт вож.
Кӧсвалӧн кузяыс – 267 км. Бассейныс – 10 300 км² ыжда. Ваӧктан вылынаыс (шӧркодяс) – 180 м. Пӧлінь (шӧркодяс) – 0,2 м/км. Кӧсва усьӧ Камаӧ неылын Усь Кӧсва посёлок дорсянь.
Кӧсва кынмӧ октяб помын нето нояб пондӧтчикӧ, а оссьӧ – апрель помын нето май пондӧтчикӧ.
Кӧсва да сы вожжез пӧлӧн куйлӧны Коми кытшыслӧн куим район – Юрла, Кӧчладор да Кӧсладор.


Кӧсладор район.
Кӧсла́дор район (рочӧнжык: Коси́нскӧй район) — веськӧтлан юкӧт Перем ладорись Коми кытшын. Куйлӧ Кӧсва ю кывтытын, Кудымкар–Гайна автотуйсянь асыввылын.
Аркмӧтӧм 1924 годӧ февраль 27 лунӧ Чердын уездісь Чурак, Кӧс, Юксьӧв да Бондюг волоссез ӧтлаӧтӧмӧн. Медодз вӧлі Камакатыт (Верхнекамскӧй) кытшын, а февраль 26 лунӧ 1925 воын Коми кытш аркмикӧ лоис сы пытшкын.
Мувывторыс 3462 км2 ыжда. Ойвывсянь лунвылӧ районыс нюжалӧ 91 км ылына, рытвывсянь асыввылӧ – 67 км ылына. Межаасьӧ: ойвылын Гайна районкӧт, рытвылын – Кӧчладор районкӧт, лунвылын – Юрла да Кудымкар районнэзкӧт, асыввылын – Чердын, Совкар (Соликамскӧй) да Совдор (Усоллё) районнэзкӧт.
Районын лыддисьӧ 59 олан ин, ны коласын 2 посад (Кӧс да Пуксипи), 10 посёлок да 47 грезд (деревня). Олӧны 7,9 сюрс морт. Ныись 74% – комиэз. Йӧзыслӧн топыта – 7,1 морт/км2-ын.
Веськӧтлан шӧрин – Кӧс посад. Кӧссянь Кудымкарӧдз – 163 км, Перемӧдз – 338 км, медматын кӧрттуй позйӧдз (Совкар) – 150 км.
Район вылын юралісьыс – Чугаев Юрий Егорович (2005 восянь).
Янсалӧм.
Кӧсладор район аркмикӧ 1924 годӧ февраль 27 лунӧ сы пытшкӧ пырӧмась Чердын уездісь Чурак (27 олан ин, 6029 морт), Кӧс (17 олан ин, 2526 морт), Юксьӧв да Бондюг волоссез.
1925 во кежӧ районын вӧлі 22 сельсовет: Кӧс, Улісь Кӧс, Селиш, Лёвич, Чурак, Лямпин, Варыш, Пуксипи, Чадзӧв, Отопков, Юксьӧв, Порошволь, Пятигор, Октыльсорд, Гайна, Нӧрыс, Иванчина, Чӧжӧгӧв, Данилова, Аннинск, Плёсо, Давыдова.
1926 годӧ 9 сельсовет (Гайна, Нӧрыс, Иванчина, Чӧжӧгӧв, Данилова, Аннинск, Плёсо, Давыдова, Пятигор) вӧлісӧ торйӧтӧмӧсь Кӧсладор районісь, да ны под вылын лӧсьӧтӧмась торья Гайна район. Сы коста жӧ Юрла районісь янсӧтӧмась ойвывся сельсоветтэз, кытӧн вӧлі лӧсьӧтӧм Кӧчладор район. Сэтчӧ Кӧсладор районісь вуджӧтӧмась Ӧтӧпка да Юксьӧв сельсоветтэсӧ.
Сэсся Октыльсорд, Улісь Кӧс да Селиш сельсоветтэсӧ вежӧмась, а муэсӧ пыртӧмась Кӧс сельсовет увтӧ, вӧвлӧм Панин сельсоветлісь муэз – Порошволь сельсовет увтӧ, Лямпинлісь – Чурак сельсовет увтӧ.
1960 годӧ Чадзӧв сельсовет увтісь торйӧтӧмась Сосновка сельсовет.
19?? годӧ вӧлі лӧсьӧтӧм Солым сельсовет, кӧда 1982 восянь шусьӧ Светлича сельсовет.
Пуксипи сельсовет увтісь вӧлі торйӧтӧм Мараты сельсовет (посёлоккез Мараты да Буждӧм), кӧда 1963 воын вӧлі вуджӧтӧм Кӧсладор районісь Кӧчладор районӧ.
1969 годӧ Кӧсладор районӧ вуджӧтӧмась Гайна райӧнісь Пятигор сельсовет.
1969-2004 воэзӧ районын вӧлі 9 сельсовет.
2005 годӧ виль роч туйдӧт сьӧрті Кӧсладор районын лӧсьӧтісӧ нёль посадму: Кӧс посадму увтӧ пыртісӧ вӧвлӧм сельсоветтэз: Кӧс, Порошволь, Пуксипи да Пятигор, Лёвич увтӧ – Лёвич да Чурак, Чадзӧв увтӧ – Чадзӧв да Сосновка, Светлича увтӧ – кӧркӧся Светлича сельсовет.
География.
Районыслӧн ыжда 3462 кв. км, ныись му-видз уджалӧм понда лӧсялӧны токӧ 4%. Мӧдік торыс – вӧр да нюррез увтын.
Район му кузя котӧртӧны Кӧсва ю да сылӧн 20 кыным вож. Ны коласын медкузьӧсь – Лолӧг, Косья, Вум, Сия, Октыль, Булач, Лолым, Лоч, Одань, Сым, Солым. Ойвылын район пыр котӧртӧ Кама.
Вӧр-ваись аскоддя ладорӧн лыддисьӧны: Гнилуха нинпуаин (Усь Кӧсва гӧгӧрын, ыждаыс 78 га), Солым нинпуаин (Солым посёлоксянь 6,5 км ойвыв-рытвылӧ, ыждаыс 20 га), Вум нинпуаин (Лёвич дорын, ыждаыс 45 га), Лёль яг (Вылісь Лёль дорын, ыждаыс 67 га) да Селиш нюр (Кӧс посад, Лочсай да Селиш грезддэз коласын, ыждаыс 20 сюрс га).
Олан иннэз.
Омӧн район пасьта ӧні сулалӧны 51 олан ин. Статус сьӧрті ны коласын эмӧсь 2 посад, 9 посёлок да 40 грезд (деревня).


Кӧсым (ю).
Кӧсым (мӧд ниммес: Кӧсыл, Кӧсма) — неыджыт ю Перем ладорись Коми кытшын, Иньваӧ усян Велвалӧн веськыт вож.
Юыслӧн кузяыс – 30 км. Бассейныс – 50 км² ыжда.
Ваыс кынмӧ октяб помын, а оссьӧ – апрель помын.
Кӧсым дорын сулалӧны грезддэз: Сизь, Патрук да Петук.


Кӧтыс (Иньваӧ усян ю).
Кӧтыс — неыджыт ю Перем ладорись Коми кытшын, Иньвалӧн веськыт вож.
Юыслӧн кузяыс – 64 км. Бассейныс – 272 км² ыжда.
Ваыс йысялӧ октяб помын, а оссьӧ – апрель помын.
Медыджыт вожжес: Вырья, Видзай да Нож.
Кӧтыс дорын сулалӧны грезддэз (деревняэз): Аразай, Видзай, Сенинов, Дёма, Трошовчи, Кокорин, Учӧт Зон.


Кӧч.
Кӧч (язьвин: "нимөл",) — этӧ вӧр пода.


Кӧч посад.
Кӧч (рочӧнжык Кочё́ва) — Перем ладорись Коми кытшын ыджыт посад, Кӧчладор районлӧн да Кӧч посадмулӧн веськӧтлан шӧрин.
Кӧч посадыс сулалӧ Кудымкарсянь ойвылӧ 75 км ылынаын, Перемсянь 266 км ылынаын.
Ним йылись.
Посадыс шусьӧ сідз Кӧч нимкодь сьӧрті.
Ордча грезддэз.
Кӧч посад сулало Сэпӧль ю шульга ладорын. Мӧдладорас километра ылынаын сулалӧ Октябскӧй посёлок да йӧзтӧм Нинмараск грезд. Автотуй кузя ойвылӧ кӧ мунны, петӧ Демин грезд, асыввылӧ — Кышка да Палькояг, лунвыв-рытвылын куйлӧ Шипичинчи. Сэпӧль ю кузя кывтытынжык сулалӧ Пӧлӧзайка, катытынжык — йӧзтӧм Долгӧйӧв грезд.
История.
Первуись Кӧч йылісь казьтывсьӧ 1848 воын. Шусис сэк сія "Кочов починок". Этійӧ починоксӧ лӧсьӧтӧмась пӧ Пыстоговвез, Пыстӧг грездісь локтіссез.
1861 годо Кӧчас осьтӧмась торья волось.
1877 воын татчӧ вептӧмась медодзза вичку да починок лоис посадӧн. Пуовӧй вичкуыслӧ сетӧмась Вежа Миколалісь ним.
1878 годӧ земство лӧсьӧтӧма Кӧчас велӧтчанін коми челядь понда.
1920 годдэзӧ посадас осьтӧны колхоз, перво «Гӧрись» нимаӧ, сэсся 1956 годӧ сійӧ пондісӧ шуны «XX партсъезд», а 1960 мартсянь, кӧр ӧтлаасисӧ нёль артель, нимыс лоис «Союз».
1936 юльсянь 1958 воӧдз татӧн вӧлі машина-трактора станция. 1940 воын лӧсьӧтӧм район понда промкомбинат, 1978 юльын, прораб юкӧт под вылын – Кудымкарись строитчан-монтажкеран трестлӧн Кӧчись кӧзяйствоэзколасся механизируйтӧм ветлана колонна (МРМК). Недыр, 1989 во гӧгӧр татӧн вӧлі «Кудымкаргражданстрой» трестлӧн строитчан юкӧт.
1926 сентяб 15 лунсянь посадын – Кӧчладор районлӧн шӧрин да Кӧч сельсоветлӧн (2006 восянь Кӧч посадмулӧн) веськӧтлан.
Отир.
1869 годӧ Кӧчын олісӧ 115 морт, 1910 годӧ — 259 морт, 1926 годӧ — 444 морт, 2002 годӧ — 3 632 морт. 2009 во кежӧ отирыс лоисӧ бӧра етшажык — токӧ 3590 морт, кӧдна видзисӧ 1157 горт.
Масс-медиа.
1933-1959 воэзӧ посадын петӧма Кӧчладор район понда газета «Колхозник» (1956 восянь нимыс вӧлі «Путь Ильича»). Ӧні Кӧчын лэдзӧны газета «Северянка».


Кӧч посадму.
Кӧч посадму (рочӧнжык Кочёвскӧй сельскӧй поселеннё) — веськӧтлан юкӧт Перем ладорись Коми кытшын, Кӧчладор районас.
2009 во кежӧ татӧн вӧлі ӧтік посад, нёль посёлок да 28 грезд (деревня). Оліс 6801 морт, кӧдна видзисӧ 2247 горт.
Шӧрин – Кӧч посад, кытӧн олӧны посадмусис джынся унажык йӧзыс – 3590 морт.
Юралісьыс: Пальшин Николай Иванович
Посадмуись веськӧтланлӧн адрес: 619390, Кӧч посад, Калинин туй, 5. Тел. 8 (34293) 9–14–15


Кӧчкар (ю).
Кӧчкар — неыджыт юок Перем ладорись Коми кытшын, Кувалӧн шульга вож.
Юыс – 27 км кузя. Бассейныс – 90 км² ыжда.
Пондӧтчӧ Лунвыв Кӧчкар да Ойвыв Кӧчкар ӧтлаасьӧмӧн.
Ваыс кынмӧ октяб помын, а оссьӧ – апрель помын.
Ю уссёын сулалӧ Кува посад.


Кӧчладор район.
Кӧчла́дор район (рочӧнжык Кочё́вскӧй район) — веськӧтлан юкӧт Перем ладорись Коми кытшын. Куйлӧ Кӧсва ю да сы вожжез катытын, Кудымкар–Гайна автотуйсянь кыкнан ладорын.
Кӧчладор район вӧлі лӧсьӧтӧм октяб тӧлісьӧ 1926 годӧ Юрла районсянь торйӧтӧмӧн да Кӧсладор районісь мукӧд муэз содтӧмӧн. Ыждаыс 2718 км2. Визиррез нюжалӧны 300 км-ся кузьжыка. Межаасьӧ ойвылын Гайна районкӧт, рытвылын – Киров лапӧлісь Камакатыт районкӧт, лунвылын – Юрла районкӧт, асыввылын – Кӧсладор районкӧт.
Районын лыддисьӧ 68 олан ин, ны коласын 4 посад, 9 посёлок да 55
грезд (деревня). Олӧны 12.372 морт (2009.01.01). Кӧчладор районын 80% –
коми отир. Йӧзыслӧн топыта – 4,5
Кӧч посад.
Район вылын юралісьыс – Хомяков Александр Иванович (2005 восянь).
Янсалӧм.
Виль нёж янсӧттӧдз лыддиссис 7 сельсовет: Акиловын, Ыджыт Кочаын, Кӧчын, Маратыын, Пелымын, Сэпӧльын, Юксьӧвын. Сэсся Акиловись да Сэпӧлись асвеськӧтлӧмсӧ вештісӧ, а муэзнысӧ пыртісӧ Кӧч посад увтӧ.
Культура да мд..
Районын эм 28 бурдӧтчанін, отирӧс велӧтан 14 керку; культура видзан 45 керку. Уджалӧ Вежа Микола вичку.
Оланіннэз.
Ӧні Кӧчладор районын быдсӧн 67 оланін: 4 посад, 9 посёлок да 54 грезд (деревня). Олан иннэслӧн лыдыс дугдывтӧг чинӧ: 1932 годӧ нія районас вӧлісӧ 209-а, 2000 годӧ – 79-а.


Кадакыла унапӧвса висьтас.
Кадакыла унапӧвса висьтас (составнӧй глагольнӧй сказуемӧй) — этӧ сэтшӧм висьтас, кӧда сетӧм мездӧм формаа кадакылӧн ӧтлаын отсасян кывкӧт.
Шуам: "Талун, натьтӧ, колас отсавны вонӧлӧ". Отсасян кадакыв "колас" мыччалӧ мыйкӧ керны мӧдӧм, сетӧм лоан кад формаын, 3 мортінын, ӧтікӧ лыддянын. Медшӧрӧт лексика вежӧртас мездӧм формаа кадакылын "оставны". "Ваня рад отсавны". "Ножӧ отсавны быдӧнныс Генялӧ".


Каз (Кӧчладор район).
Каз — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія пырис Кӧч сельсоветӧ.
Казыс сулалӧ Кӧч посадсянь лунвыв-асыввылӧ 8 км ылынаын.
Ордча грезддэз.
Казыссянь ойвылӧ 1,5 км ылынаын сулалӧ Шипичинчи грезд, лунвылас — Дуров да Шорша, рытвылас — Лобоз, Петрушин да Гаинчи. Ылынкодь ойвылас, трак кузя кӧ мунны, петӧ Октябскӧй посёлок да Кӧч посад.
Отир.
Казын оліссезлӧн лыдыс медбӧрья нёльдас годӧн ыждӧма кыкись. 2009 во пондӧтчикӧ татӧн олісӧ 100 морт, кӧдна видзисӧ 29 горт, кӧть эшӧ 1970 годӧ грездас вӧлі 49 морт.


Казан.
Казан (тотара: "Казан", роч: "Казань") — кар Рочмуын, Тотарамулӧн канкарыс.


Казах кыв.
Казах кыв (каз: "Қазақ тілі") — казах отирлӧн кыв, тюрки кыввез увтырись.
Статус.
Казахстан Республикалӧн конституция сьӧрті казах кыв Казахстан Республикаын веськӧтлан (каналан) кыв кодь.


Казахстан.
Казахстан (сідзжӧ Казахму, казах кыв вылын: Қазақстан) — казах отирлӧн канму асыввыв Европаын да рытвыв Азияын.


Кайдук Ерчи (ю).
Кайдук Ерчи (рочӧнжык Кайдукскӧй Ерчи) — неыджыт ю Перем ладорись Коми кытшын, Иньваӧ усян Велвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын коркӧ сулаліс Кайдук грезд (деревня).


Кайкар.
Кайкар — этӧ посад Рочмуын, Киров лапӧлын.


Калининград.
Калининград — этӧ кар Рочмуын, Калининград лапӧвлӧн канкарыс.


Кама (ю).
Кама — ыджыт ю Европа асыввылын, Урал керӧссэз одзын. Сія лоӧ Каспи саридзӧ усян Волгалӧн шульга вож. Волгаыслӧ Кама лоӧ медыджыт вожнас. Сылӧн кузяыс – 1805 км (Европаын 7-ӧтыс). Кама бассейнын - коми отирлӧн лунвыв горт.
Камалӧн визывтан туй.
Кама пондӧтчӧ Удмурт Республикаись Кез районын, сэсся мунӧ ойланьӧ Киров лапӧлӧт Зюзьдін да Камакатыт районнэс кузя, сы бӧрын кежӧ асывланьӧ и мунӧ Коми кытш пырйӧт, Гайна да Кӧс районнэзӧттяс, петӧ Перем ладорись Совкар районӧ, кытӧн кежӧ лунвылӧ и сыбӧрын визывтӧ сё лунвывланьӧ Перем ладор кузя, Удмурт да Башкыр республикаэз коласӧттяс да петӧ Татарстан республикаӧ, кытӧн сія и усьӧ Волгаас.
Камалӧн вавидзаннэз.
Кама вылын Перем ладорын керӧмӧсь кык пором, сійӧн аркмӧмась Кама вавидзан (1915 км²), Вотка вавидзан (1120 км²), Кама кывтытісь вавидзан.
Кама дорын каррез.
Кама дорын сулалӧны каррез – Совкар (Соликамскӧй), Кыдзкар (Березники), Перем, Вотка, Сарапул, Елабуга, Чаллы.
Камалӧн вожжез.
Камалӧн медыджыт вожжез: Вятка, Чочком, Чусва, Вишера.
Кама ю Коми кытшын.
Коми кытш пырья Кама ю котӧртӧ паськыт оль кузя Порыги посёлоксянь да Светлицаӧдз, быдӧссӧ 120 км. Кама визывтӧ вӧррез да нюррез коласӧт.
Коми кытшын Камаӧ усьӧны веськытладорсянь Кӧсва, Иньва, Пожва, шульгаладорсянь Весляна, Сьӧдъю, Лупья, Леман.
Кама ольыслӧн профиль абу симметрия сьӧрті керӧм. Веськыт вадӧр унажыксӧ вылын, тэчӧм под иззэзісь: сёйму, извесьму, мергель. Шульга вадӧрыс, бӧра, лажмыт, ваялӧм лыаӧсь пляжжезӧн да ляпытіннэзӧн. Камалӧн ӧрыс рытвывланьын уналаӧт янсӧтчӧ виссэзӧ. Весляна усянінсянь улынжык да Кӧсва уссёӧдз ӧрыс мукӧдлаӧт паськалӧ 300 метраӧдз. Гайналӧ паныт Камаыс 180-190 м пасьта. Ӧтік воӧн ваыс татӧн кывтӧ шӧркодяс 3 км3 мымда. Гожумся межень коста Кама визывтӧ 0,3–0,6 м/сек шупытаӧн, коссезӧт – 1 м/сек-ӧдз. Коми кышын Камалӧн пыдынаыс шӧркодяс 1-1,5 м. Медучӧт пыдынаэз межень коста 50-60 см, коссезын 0,3-0,4 см. Плёссэзын пыдына овлӧ 3-5 м-ӧдз.
Режим сьӧртіыс Кама – волькытін кузя котӧртан юэз кодь. Оссьӧ апрель коста. Ваыс пондӧ ыждыны майын. Вылын тшупӧтас видзсьӧ 60-70 лун. Этія кадӧ ю кузя ӧтӧрӧ-мӧдӧрӧ ветлӧны уяланнэз – отирыс чулӧтӧны с.ш. ойланься завоз. Сія жӧ кадӧ пондӧны лэдзны вӧр, керӧны пуррез (плоттэз). Лымья тӧв бӧрын да чожа кӧ тулыс локтас, ваыс содӧ 3 метрася вылӧжык. Сэки юыс вӧтьӧ ӧрвывся терраса, ӧтлаын и вадорся вӧррез, йӧз оланіннэз.
Пыдӧсыс Камаыслӧн унажыксӧ лыаись (песӧкись), сорасӧн лоӧ кӧдз (галька), уна сорлалӧм и нювт. Ваыс Камаын рудӧв-гӧрд. Этадз лоӧ сысянь, мыля татчӧ унаӧн миськассьӧны перем системаись гӧрдрӧма сёймуэз. Лёка гудыртӧны Камалісь васӧ неыджыт шороккез, кӧдна петӧны нюррезісь. Ваыс энія шоррезын сьӧда-гӧрд рӧма, мыля сыын соралӧма сісьман органика.
Йысявны Кама пондӧтчӧ Коми кытшӧ кӧдзыттэз локтӧм бӧрын. Йиыслӧн кыза медкӧдзыт воэзӧ овлӧ 1 метраӧдз.


Кама вавидзан.
Кама вавидзан (рочӧнжык Камскӧй водохранилищё) — Кама ГЭС лӧсьӧтӧм бӧрын аркмӧм вавидзан Кама ю вылын. Лоӧм этія вавидзаныс 1954 годӧ, кӧр Камасӧ ГЭС дынас поромитісӧ да керисӧ сэтчӧ помӧт (плотина).
Вавидзаныслӧн ӧтласа ыждаыс — 1 910 км², тӧрасыс (объёмыс) — 12,2 км³. Медыджыт паськыта — 14 км, но сэтӧн, кытӧн Камакӧт ӧтлаасьӧны Обва да Косьва вадӧррез коласын овлӧ и 27 км. Кузяыс ойвывсянь лунвылӧ – 250 км кыным. Медыджыт пыдына – 30 м.
Куйланін.
Кама вавидзаныс куйлӧ Европалӧн асыввыв дорын, Урал одзись мыса-мылькья отын, Кама ю бассейнын.
Помӧтыс керӧм Чусва уссёсянь невна улӧжык, Перем кар ойвыв дорланяс.
Кама бассейнлӧн катыт да шӧрӧт торас вавидзаныс куйлӧ самӧй шӧрас. Веськыт ладорас ваӧктаныс мунӧ Роч волькытін вылісь, шульга ладорас – Урал керӧссэз одзись да ны рытвыв покаттэзсис. Медвылыніннэз, кытісь ӧктіссьӧ ваыс – керӧса ладорын лоӧны 1000-1500 метраӧн, волькытінын – 400 метраӧн, медлажмытіннэс – 100 м вылына. Урал одзись мыссэза волькытін лоӧ шӧркодяс 200-250 м вылына. Сійӧ пыдына (100-150 метраӧдз) кырӧтӧны Вишора, Яйва, Косьва, Усьва да Чусва юэзлӧн оллез. Ю колассэзын некрут веретяэз. Бура учӧтжыкӧсь ыжда да тӧдчанныс (значеннёныс) сьӧрті Камайыв вылынін, Ойвыв мыссэз, Кондӧс мыссэз, Сылва кряж, Тулва вылынін, кӧдналӧн межвылын чуттэз лоӧны 300 м кыным.
Вожжез.
Медыджыт вожжес, кӧдна усьӧны Кама вавидзанӧ: веськыт ладорсянь – Яйва, Косьва, Усьва да Чусва, шульга ладорсянь – Кондӧс, Иньва, Обва.
Шульга да веськыт вожжес ӧддьӧн неӧткодьӧсь. Кама вавидзанӧ веськыт ладорсянь усьӧны волькытін понда лӧсялан юэз: оллезныс бура тӧдчӧны, визылыс – жаг. Веськыт ладорсянь усян юэс катыттэзын керӧс понда лӧсяланаӧсь. Пондӧтчӧны нія унажыксӧ Урал вылын, перво котӧртӧны медшӧрӧт мусюрыс (хребетыс) пӧлӧн, а сэсся кежӧны рытвылӧ да татісь мусюрресӧ пырӧтӧм бӧрын петӧны Кама дынӧ. Шульга вожжезас унажык ваыс, стокыс ыджытжык.
Кама ГЭС лӧсьӧтӧм бӧрын ваыс Камаас польдӧма да сы вожжес уссёын артмӧмась курьяэз да дорӧттяныс вомыннэз (плёссэз).
Кӧзяйство.
Вавидзан аркмӧм бӧрын Кама кузя уйӧтӧмыс да кылӧтӧмыс энія местаэзын ӧддьӧн бурмис: ӧшисӧ коссез, веськытжык лоис уйӧтан туй. Лоисӧ сибыттэзӧн судноэз понда Камалӧн вожжес: Чусва Сылвакӧт, Обва, Косьва, Иньва.
Вавидзан вылӧт ветлӧны тывывся судноэз, нія озӧ полӧ вылын да крут гыэзісь (ваввезісь), кӧдна аркмӧны татӧн шторм коста.
Вавидзан дорын Кама ГЭС-ысся сулалӧ сідзжӧ Перем ГРЭС.
Ӧзыннэз: Добрянка, Чормоз, Майкар, Пожва, Орёл, Совдор, Кыдзкар, Совкар.


Камайыв вылынін.
Камайыв вылынін (рочӧнжык: Верхнекамскӧй возвышеннось) — Кама ю йыввезын сулалан вылынін. Сійӧ ас коласаныс торйӧтӧмась Коми кытш, Удмурт республика да Киров лапӧв.
Камайыв вылынінас асыввыв покатсяняс пондӧтчӧны Камалӧн медыджыт веськыт вожжес – Кӧсва, Иньва да Обва, а рытвыв покатсяняс босьтӧ пондӧтчансӧ и ачыс Кама юыс.
Камайыв вылынін лэбӧ мувевдӧрнас 300–етраӧдз. Медвылын чутыс – Краснояр керӧс (), куйлӧ Киров лапӧлісь Зюзьдін районын. Шӧрӧт лыдпассэз, бӧра, дзир 240– мымда.
Камайыв вылынін тэчӧма сёйезісь, мергеллезісь да лыаись. Вевттьӧм сія унажыксӧ лысъя вӧрӧн.
Камайыв вылынін – коми отирлӧн зюздін увтырыслӧ важся горт.


Камашор (ю).
Кама́шор — неыджыт юок Перем ладорись Коми кытшын, Велваӧ усян Йӧгвалӧн шульга вож.
Камашорыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз Камашор да Гурин.


Каменка (Кӧсваӧ усян ю).
Каменка — неыджыт ю Перем ладорись Коми кытшын. Кӧсва юлӧн шульга вож, Кӧсва кытытын.
Каменкалӧн кузяыс – 86 км. Бассейныс – 125 км² ыжда.
Ваыс кынмӧ октяб помын, а оссьӧ – апрель помын.
Ю уссёын сулалӧ Вылісь Кӧсва посёлок.


Канкар.
Канкар — этӧ ыджыт кар, кӧда лоӧ веськӧтлан шӧрин канмулӧн нето регионлӧн.


Канму.
Канму — этӧ котырлӧн политика структура.


Кань.
Кань () — сія горт пода.


Караганда.
Караганда — этӧ кар Казахстанын, Караганда лапӧвлӧн канкарыс.


Карасовчи (Юсьва район).
Карасовчм (рочӧнжык Карасова) — Перем ладорись Коми кытшын, Юсьва районас кӧркӧся грезд (деревня). Грездыс сулалӧ Велва ю дорын.
Карасовчыс пырӧма Карпов посадмуӧ.


Карел кыв.
Карел кыв (карел: "Karjalan kieli") — этӧ чудь-йӧгра кыв.


Карпов посадму.
Карпов посадму (рочӧнжык: Архангельскӧй сельскӧй поселеннё) — веськӧтлан юкӧт Перем ладорись Коми кытшын, Юсьва районас. Аркмис кӧркӧся Дӧйӧг, Карпов да Ӧнтипинчи сельсоветтэзісь муэзнысӧ ӧтлаӧтӧмӧн.
2009 во кежӧ татӧн вӧлі ӧтік посад да 40 грезд (деревня). Оліссез – 3231 морт, гортвидзаннэз 1070-а.
Посадмуись шӧрин - Карпов посадын. Веськӧтланлӧн адресыс – 619173, Карпов посад, Медшӧрӧт туй, 43. Тел. (834246) 2–26–32.
Юралісьыс – Селина Вера Дмитриевна


Картов.
Картов () — этӧ быдмас.


Кекур (Овичӧ усян ю).
Кекур — неыджыт юок Перем ладорись Коми кытшын, Иньваӧ усян Овичлӧн шульга вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Кекур грезд.


Кельмаков Валей Кельмакович.
Кельмаков Валей Кельмакович — паськыта тӧдса удмурт кывтуялісь. Чужис 1942 январ 14 лунӧ Татарстанын, Кукмор районісь Тыло посадын. Филология сьӧрті доктор (1993), профессор (1996). Канлӧн Удмурт университетын ӧтласа да чудь-йӧгра кывтӧдӧм сьӧрті кафедраӧн веськӧтлісь.
1991 годӧ сылӧ сетісӧ «УАССР-ись наукаын тыдалана уджалісь» ним, а 1993 годӧ – «Роч Федерацияись наукаын тыдалана уджалісь» ним.
1990 восянь Валей Кельмакович уджалӧ Чудь-йӧгра туяліссезлӧн йӧзколасісь ӧтувтчӧмын, а 1994 восянь лоӧ Финмуись чудь-йӧгра йӧзколасся котырӧ пырисьӧн.
Карьера.
1964 годӧ Кельмаков Валей помаліс Удмурт пединститутлісь (УГПИ) филология сьӧрті факультет. Сыбӧрын пондіс уджавны УдНИИ ын. 1971 воын бертіс УГПИ-ӧ (ӧні УдГУ), кытӧн сія перво вӧлі велӧтісьӧн удмурт да чудь-йӧгра кафедраын, а 1983–1989 воэзӧ юраліс этія кафедраӧн. 1995 годсянь сія ӧтласа да чудь-йӧгра кывтӧдӧм сьӧрті кафедраӧн веськӧтлісь. 1992–1995 воэзӧ велӧтіс йӧзсӧ удмурт кылӧ Финмуын.
Удж.
В.К. Кельмаков публикуйтіс кывтӧдӧм сьӧрті 170-ся унажык гижӧт. Сійӧ интересуйтӧ диалектология, а сідзжӧ фонетика да морфология зоралӧм.
Валей Кельмакович лӧсьӧтіс нёль ыджыт конференция да лэдзис «Пермистика» нима нёль ӧктӧт.
Мортыт лыддьӧма быдкодь курссэз УдГУ-ын, шуам ономастика, чудь-йӧгра кывтӧдӧм, удмурт кывтуялӧмыслӧн зоралӧм сьӧрті.
В. К. Кельмаков тшӧкыта ветліс чудь-йӧгра туяліссезлӧн йӧзколасся конгрессэзӧ. Сія вӧлі Таллиннын (1970 во), Будапештын (1975 во), Туркуын (1980 во), Сыктывкарын (1985 во), Дебреценын (1990 во), Ювяскюляын (1995 во).


Кельчи.
Кельчи () — сія чери.


Киев.
Киев — этӧ кар Украинаын, Украиналӧн канкар.


Киров лапӧв.
Киров лапӧв (рочӧнжык: "Кировскӧй облась") — веськӧтлан юкӧт Роч муын, Роч Федерация видзантор (субъект), коми отирлӧн горт муэзісь ӧтік. Пырӧ Волгадор федерал кытшӧ.
Канкарыс – Киров.
Киров лапӧв вӧлі аркмӧтӧм 1936 годӧ декаб 5 лунӧ, кӧр Киров ладорись петіс Удмурт АССР.
Куйланін.
Киров лапӧв – ыджыткодь регион Европа ладорись Рочмуын. Сія куйлӧ Роч волькытін ойвыв-асыввылын. Нюжалӧ 570 км ылына ойвывсянь (61°4 о.п.) лунвылӧ (56°3 о.п.) да 440 км ылына рытвывсянь (41°17 а.к.) асыввылӧ (53°56 а.к.).
Кировсянь Мӧскваӧдз – 896 км ылына.
Ордчӧн Киров лапӧлыскӧт куйлӧны: ойвылын – Кардор лапӧв да Коми Республика, асыввылын – Перем ладор да Удмурт Республика, лунвылын – Тотара Республика да Мари Республика, а рытвылын – Вӧлӧгда, Кострома да Улісь Новгорт лапӧввез.
Мувевдӧр.
Мувевдӧр – мыса волькытін, кӧда пӧліньтӧм ойвыв-асыввывсянь лунвыв-рытвылӧ. Медыджыт (337 м) да медучӧт (56 м) вылынаэз коласын неӧткодьыс лоӧ 281 м. Лапӧв шӧрын – Ятка мыссэз, ойвыв-асыввылын – Камайыв вылынін, ойвылын – Ойвыв мыссэз.
Ваэз.
Киров лапӧлын котӧртӧны быдсӧн 19 753 ю да шор, ӧтласа кузяныс – 66,65 сюрс км. Ойвыв мыссэз янсӧтӧны кык бассейнлісь юэз – Вынваӧ да Волгаӧ визывтаннэз. Медыджыт тор Киров лапӧлісь босьтӧ Ятка баасейн. Ачыс Яткаыс усьӧ Кама юӧ Татара муын ни. Камаыслӧн Киров лапӧлас токӧ катыт визувтӧмыс.
Ыджыт юэзӧн регионас лыддисьӧны нысся Молома, Пижма, Луз, Кобра, Чупчи.
Тыэз Киров лапӧлын 4,5 сюрс мымда. Ӧтлаын пруддэзкӧт нылӧн лыдыс лэбтісьӧ 5,5 сюрсӧдз. Медыджыт тыэз: Акшубень ты (85 га), Орлов ты (63 га), Мусер ты (32 га). Медпыдын ваыс Лежнина тыын (36,6 м). Уржум районын куйлӧ ассяма Шайтан ты.
Киров лапӧвлӧн ойвыв торыс лёка нюрсялӧм. Камакатыт районас нюррез вевттьӧны 40% быдӧс мувывторсис. Медыджыт нюррес: Волма нюр (13514 га), Саламат нюр (10556 га), Кайсин нюр (10517 га).
Климат.
Климатыс шӧркодя континетвывся. Киров лапӧв куйлӧ матынкодь Ойвыв океан дынсянь, сійӧн и кӧдзыт руыс вермӧ кокнита вовлыны татчӧ: тӧвнас овлӧ ёна кӧдзыт, а гожумся кадӧ нешоча кынмывлӧ нето лёка сайкавлӧ.
Уна во сьӧрна мурталӧм (меряйтӧм) шӧрӧт шонтӧгыс январ коста – нуль увтся –13,5–15°С, июль коста – нуль вывся +17+19°С. Абсолют максимум овлӧ +36+38°С, абсолют минимум – –45–50°С.
Руыслӧн ульсӧтыс 75–79%. Октябсянь февральӧдз этія лыдыс лоӧ 81–89%, вуджан кадӧ (март, сентяб) сія вежласьӧ 74%-сянь 85%-ӧдз. А медкӧс руыс овлӧ май-июнь коста – 61–68%.
Киров лапӧв пырӧ тырмытӧдз ульсялан зонаӧ. Енӧжва усьӧ быд мӧд лун. Во сьӧрна лапӧлас ваыс усьӧ енӧжсяняс шӧркодьын 500–680 мм кыза, ойвылын 590–680 мм, лунвылын – 500–550 мм кыза. Енӧжваись 60–70% усьӧ шоныт кадӧ.
Во сьӧрна унажыксӧ пӧльтӧны тӧввез лунвыв-рытвывсянь да лунвывсянь. Тӧлыслӧн шӧркодь перыта во сьӧрна лоӧ 3–5 м/с. Гожумнас тӧввез лӧньжыкӧсь (ог кӧ лыддьӧ тӧвчиккез), арнас выныс быдмӧ да кӧдзыт кад коста павкӧ максимум. Тӧлыс пӧльтӧ унажыксӧ порыввезӧн, кӧдналӧн перытаныс овлӧ 30–40 м/с, не кӧ чожжык.
Колана шедтассэз.
Медыдыжт озырвынӧн (богатствоӧн) Киров лапӧлас лыддисьӧны вӧр (унажыксӧ лысъя породаэз), фосфориттэз, торф, куэз, ва да му. Татӧн пантасьӧ ӧддьӧн шоч металл волконскоит. Паськыта куйлӧны торф шогманіннэз. Уна рудатӧм минераллэз: извесняккез, мергеллез, сёйэз, лыаэз, кӧдза. Медбӧрья дасвоэзӧ адззалӧмась мамдакӧ мусир, а сідзжӧ бетонит сёйез. Киров лапӧлісь фосфориттэз шогманін лыддиссьӧ меджыджытӧн быдсӧн Европаын.
Вӧр-ва дорьяніннэз.
Тодиль дорйӧны вӧр-васӧ 197 мувывторын, кӧдналӧн ӧтласа пасьтаыс 375,6 сюрс га. Ны коласын «Нургуш» нима пӧдналӧм му (федерациясянь видзанатор) да регионсянь видзана куим заказник (Пижма, Былина, Бушков вӧр). Сэсся регионсянь видзана вӧр-ва казьмӧтаннэз татӧн 189-а, да бурдӧтчан-веськӧтчан муэз куима. Ӧні КИров лапӧлас мӧдӧны лосьӧтны национал парк «Атар Лука».
История.
Киров лапӧв аркмис 1936 декаб 5 лунӧ, кӧр Киров ладорись петіс Удмурт АССР. Ас кадӧ Киров ладор аркмис Горькӧй ладор разьӧм бӧрын – 1934 декаб 7 лунӧ.
Отир.
Оліссезлӧн лыдыс Киров лапӧлын дугдывтӧг чинӧ, мыля отир мунӧны татісь овны Мӧскваӧ, Улісь Новгортӧ, Козаньӧ, Перемӧ.
Медбӧрья гижӧтӧм дырни Киров лапӧлын оліс 1503,5 сюрс морт. 2009 во пондӧтчан кежӧ оліссезлӧн лыдыс лоис 1401,2 сюрс морт (Роч муын быдӧс оліссезісь 1,0%).
Отирлӧн тшӧкытаыс: 11,3 морт/км², карын олӧны 72,1% (2009). Уджавны кужиссез – 911 сюрс морт.
2008 годӧ отирыслӧн аскежись чинӧм лоис 1 сюрс морт вылӧ –5,8 (шогмиссез – 11,3, куліссез – 17,1).
Медыджыт оланін Киров лапӧлас да сылӧн веськӧтлан шӧрин – Киров кар (464,5 сюрс олісь 2009 воын).
Янсалӧм.
Козак реформаӧдз Киров лапӧлын вӧлі 45 веськӧтлан юкӧт – районнэз да лапӧвсянь видзана каррез. Виль туйдӧттэз сьӧрті татӧн лоисӧ 39 район да квать кар кытш, кӧдна янсӧтчӧны 436 поснитжык муниципал юкӧт вылӧ (383 посадму и 53 карму).
Оланіннэз.
Татӧн мыччалӧмӧсь оланіннэз, кытӧн 2009 январ 1 лун кежӧ оліс кыкьямыс сюрс мортся унажык.


Китай.
Китай (сідзжӧ Джунго, ас кыв вылын 中国) — асыввыв Азияын ыджыт канму. Тыр нимыс — Китай отир республика. Оліссез лыд сьӧрті Китайыс медодзза канму Мушар вылас.
Ордчӧн Китайыскӧт куйлӧны сэтшӧм канмуэз: Рочму, Монголму, Ойвыв Корея, Тайвань, Вьетнам, Лаос, Мьянма, Индия, Бутан, Непал, Афганистан, Таджикистан, Кыргызстан, Казахстан. Асыввылас Китай паськыта (14 500 км кузя вадӧрыс) петӧ океан дорӧ. Татӧн куйлӧны: Корея курья, Асыввыв Китай саридз, Веж саридз, Лунвыв Китай саридз.


Кичашор (ю).
Кичашор — неыджыт ю Перем ладорись Коми кытшын, Иньвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Вежашор дорын сулалӧ Стариковчи грезд.


Климов Василий Васильевич.
Климов Василий Васильевич (1927) — Коми отирын паськыта тӧдса гижись, фольклорист, этнограф. Гижӧ перем комиӧн. Перем коми литератураын тыдалана ним.
Олантуй.
Василий Васильевич чужис март 20 лунӧ 1927 годӧ Кудымкар районісь Юсай Пешнигорт грездын. Велӧтчис горт школаын (1934-1941). Айму дор ыджыт кось коста уджаліс колхозын. 1944’-1952’ воэзӧ кесъяліс армияын, сэсся помаліс рытся школа (1955) да педагогӧ велӧтанін (1957).
Уджаліс округсиным радиоын (1957-1961) да небӧг лэдзанын (1961-1977), велӧтчис литература сьӧрті вылынжык курссэз вылын. Дас во сьӧрна (1977-1987) вӧлі том гижиссезлӧ консультантӧн.
Творчество.
В. В. Климов ӧддьӧн уна да быднёжа гижис: сы бордтыв йывсис петӧма и проза, и кывбур, и орсан. Этася Василий Васильевич ӧктіс да йӧзӧтіс уна тексттэз коми фольклорись.
Медодзза кывбур печатйтӧма 1956’ годӧ. 1966’ во коста мортӧс босьтӧмась СССР-ын гижиссез йитӧтӧ. Быдсӧн В. В. Климовыслӧн петӧмась комиӧн 25 небӧг.


Кодз (ю).
Кодз — неыджыт юок Перем ладорись Коми кытшын. Кӧсвалӧн шульга вож, усьӧ Кӧсваӧ сы катытас.
Кодзлӧн кузяыс – 25 км. Бассейныс – 243 км² ыжда.
Ваыс йысялӧ октяб помын, а оссьӧ – апрель помын.
Кӧдз юӧ вайӧ ваэсӧ сы ыжда жӧ Березовка юок, кӧда уссёын сулалӧ Усь Березовка посёлок.
Мӧдік вожыс – Учӧт Кодз.


Койгорт район.
Койгорт район (рочӧнжык: Койгородскӧй район) — веськӧтлан юкӧт Коми Республикаын, республикалӧн 15 районісь ӧтік.
Веськӧтлан шӧрин – Койгорт посадын. Койгортсянь Сыктывкарӧдз 196 км.
Районыс аркмӧтӧм 1949 годӧ, июнь 7 лунӧ.
География.
Койгорт районыс 10.415,7 км² ыжда. Сія куйлӧ Коми Республика лунвыв-рытвылын, Сыктыв ю катытын. Койгорт мукӧт межаасьӧны асыввылын – Перем ладорись Коми кытш, лунвылын – Киров лапӧв, рытвылын – Луздор район, ойвылын – Сыктыв да Сыктывдін районнэз.
Колана шедтассэз: сотчан сланеччез, фосфориттэз, торф, керамзит да кирпич сёйез, строитчан да кварца лыаэз, муувтся ваэз. Эм мымдакӧ зарни да алмаззэз. Ӧні кошшӧны газ да мусир.
История.
Медваж оланіннэз – посаддэз Ужга (1490), Койгорт (1586) да Грива (1586). Этія оланіннэз аркмсӧ ӧнія Койгорт район му вылын XII-XIII веккезӧ. Рочму дынӧ ӧтлаӧтӧм бӧрын перво вӧлі лӧсьӧтӧма Ужга волось, сэсся Койгорт да Грива лоисӧ торья волоссезӧн.
1757 годӧ осьтӧмась домна вылын уджалан заводдэз Кажымӧ да Нюдзпоскаӧ, кӧднӧ подналісӧ 1923-24 воэзӧ.
1929 годӧ Койгорт пырӧ виль осьтӧм Сыктыв районӧ, а 1949 июнь 7 лунӧ РСФСР-ись Медвылісь Советлӧн Президиум аслас указӧн аркмӧтӧма Койгорт район.
Район аркмӧм бӧрын кӧзяйствоыслӧ подӧн пыр вӧлі вӧрлэдзӧм. 1936 годӧ лӧсьӧтісӧ вӧрпромхоз Койгортӧ, а 1942 – Кажымӧ. 1970 годӧ нійӧ ӧтувтісӧ, лоис ӧтласа Койгорт вӧрпромхоз, кӧда 1998 октябсянь шусьӧ ООО "Койгорт вӧркомбинат".
1949 во кежӧ му-видз уджалӧмын ноксисӧ 25 жебиник колхоз. 1959 январ 1 лунӧ нійӧ ӧтлаӧтісӧ да лӧсьӧтісӧ «Койгорт» совхоз, кӧда 2002 январ 1 лунсянь шусьӧ СПК «Койгорт».
Отир.
Олӧны 9,3 сюрс морт. 2002 вося гижӧтӧм дырни оліссез коласын татӧн вӧлі 48,0% роччез, 40,0% комиэз, 4,3% украинса, 2,8% немеччез да 1,0% беларуссэз. Йӧзыслӧн тшӧкыта 1,1 морт/км². Томмез (14-сянь 30-ӧдз годдэзсяӧсь) районас 2,5 сюрс морт.
Политика да веськӧтлӧм.
Район вылын юралісьыс – Тебеньков Михаил Леонидович (1997 мартсянь). Веськӧтланыслӧн адрес: 168170, Койгорт район, Койгорт посад, Мир туй, 7. Факсыс (82132) 914-00.
Оланіннэз.
Ӧні Койгорт районын 21 оланін: куим посад, куим грезд (деревня) да посадчужӧма 15 посёлок.
Экономика.
Районын пасйӧма 136 уджаин да аркмӧтӧмин. Эшӧ 124 уджбергӧтісь олӧны туйдӧтвывся чужӧм аркмӧттӧг.
Берсяторресӧ лэдзӧны 48 кӧзяйствуйтан субъект (35% ӧтласа лыдісь), кысъялан сфераын – 88 (65%). Медуна уджаиныс пасйӧма вузасянын да отир верданын (16%), му-видз уджалан да вӧрлэдзан кӧзяйствоын – 14 (10%), берся керӧтӧмын – 14 (10%).
Береся керӧтан сферасӧ аркмӧтӧны пукерӧтан да сёян лӧсьӧтан, шоныт да ва лэдзан, нуан да янсӧтан юкӧттэз.
Вӧрлэдзӧм пыр вӧлі и эм районас кӧзяйстволӧ подӧн. Уджалӧны вӧрвидзаннэз Койгортын и Кажымын.
Культура.
Койгорт районын ӧні уджалӧ Асдор музей, 5 киномыччалан, 12 клуб, 16 библиотека да 27 лыддьӧтанін.
Библиотекаэз уджалӧны Койгорт ЦБС борд увтын. Медбурӧн лыддисьӧ Челядь понда шӧрӧт библиотека Койгортын.
Быд год лӧсьӧтӧны гажжез: «Иллялун», «Зымгыштам», «Карвуджӧмись стречалун», «Роч кыдз». Район чужан лун кежӧ чулӧтӧны музыка сьӧрті фестиваль «Койгорт гожум», эм торья фестиваль челядь понда.
Фольклор видзан группаэз коласісь медбура тӧдсаӧсь «Гора Ань» (Гриваись), «Сударушки» (Подзись)
Велӧтан.
Койгорт районын эм 11 школа, кытӧн велӧтчӧны 1066 и велӧтӧны 151 морт.
Шӧрӧт школаэз куима, под школаэз – сизима, пондӧтчан школа – ӧтік.
Учӧтжык челядь олӧны 11 челядь садын да яслиын.
Эм и содтӧт велӧтан куим керку, ны коласын Челядь понда музыка сьӧрті школа Койгортын.
Спорт.
Койгорт районын 12 спортзал да 14 спортыб. Эм быдса спорткомплекс Койгорт посадын.
Быд год районас лӧсьӧтӧны 30-ся унажык вермасьӧм быдкодь спорт юкӧтын. Республика тшупӧтын медбур результаттэз шедтісӧ медбӧря годдэзӧ гирялэбтіссез, волейболӧн орсісь ныввез да шахматисттэз.
Ужгаись спорт сьӧрті мастер Турышев Александр Михайлович – бура тӧдса гирялэбтісь, спортасьӧ 1976 годсянь. Сія 10-ісь лоис Коми Республикаын чемпионӧн, шедтіс «Ладӧг кубок», куимись босьтліс приза места Рочму тшупӧта вермасьӧмын посадісь спортсменнэз коласын, кимись вӧлі призёрӧн Рочму Ойвыв-Рытвыв чемпионатын.


Коколь (ю).
Коколь — неыджыт юок Перем ладорись Коми кытшын, Кӧсваӧ усян Лолымлӧн шульга вож.
Кокольлӧн кузяыс – 33 км. Бассейныс – 120 км² ыжда.
Ваыс кынмӧ октяб помын, а оссьӧ – апрель помын.
Ю дорын коркӧ вӧлі посёлок Усь Коколь.


Кокушка (Кӧчладор район).
Коку́шка — Перем ладорись Коми кытшын, Кӧчладор районісь Кӧч посадмуын ыджыт грезд (деревня).
Кокушкаыс сулалӧ Кӧч посадсянь лунвыв-асыввылӧ 22 км ылынаын, учӧтик шор йыввезын.
Ордча грезддэз.
Кокушкасянь асыввылын сулалӧ Сэпӧль, ойвыв-рытвылын Пӧлӧзайка. Лунвылас — Ташка, Боголюб да Уржа.
Отир.
Олӧны Кокушкаын коку́шкинчи. 2009 во пондӧтчикӧ нія вӧлісӧ 218 морт, кӧдна видзисӧ 69 горт. Эта бура етшажык 1970 во сьӧрті, кӧр татӧн олӧма 308 морт.
Гора нима отир.
Кокушкаын чужис да велӧтчис татісь пондӧтчан школаас Вавилин Михаил Дмитриевич, быдыслӧ тӧдса коми поэт.


Кольть.
Кольть ("Ооцит") — подаэзлӧн пи аркман йӧртӧтыс али пытшпилӧн формаыс.


Коми-Зыряна.
Коми-Зыряна ("Коми морт, Коми войтыр"; ӧстяк: "Саран") — этія финн-йӧгра отир.


Коми-Пермяккез.
Тӧдса XV–XVІІ-ӧт вв. гижӧттэзын Камлӧн вывланьын важ оліссес шусисӧ "пермяне", "пермичи", "пермяки". Асьнысӧ нія шуисӧ "коми морт", "пермяк". 1925-ӧт воын, кӧр аркмис Коми-Пермяцкӧй национальнӧй кытш, Камдорын важ олісь отир, кӧда вӧлі кытшыслӧн ыджыт торӧн, пондісӧ шуны асьнысӧ коми-пермяккезӧн, мед не сорласьны аскодь нима отиркӧт коми-зырянакӧт (комиэзкӧт) да Камдорын мӧдік йӧзкӧт, кӧдна топоним сьӧрті шусисӧ пермяккезӧн.
XVІІІ-ӧт веклӧн пондӧтчытӧдз вылісь Камлӧн муэс шусисӧ Ыджыт Перемӧн. Мукӧд важ гижӧттэзын этія ним дынӧ содтісьлісӧ вежӧртӧтан кыввез "глаголемая Чусовая". XІV–XVІІ-ӧт веккезын Ыджыт Перем босьтіс ас пытшкас паськыт муэз – Рытъявлын Кам ю пӧлӧн да сыӧ усян ваэз пӧлӧн, асывьявлын Излӧн иззэзӧдз, ойвылын Печоралӧн вылісь ваязсянь Чусов ты дынӧдз, лунвылын Чусов ю дынӧдз. Этія муыс вӧлі Перем Вычегодскӧйся унаись ыджытжык, сійӧн сійӧ не весь шуисӧ басӧк да бытшӧм нимӧн "Великая".
Медодз пондісӧ тӧдмавны Ыджыт Перемлісь муэсӧ Вилькарісь йоз, кӧдна неӧтпыр ыстывлісӧ асланыс ушкуйниккезлісь дружинаэз ӧктыны вот да кучик. Недыр-мыйись нылӧн лоисӧ мырддиссез – Ростов–Суздались да Канкарись эксуэз.
XV-ӧт векын вылісь Камлӧн муэс быдсӧн пырӧны Роч государствоӧ. Канкарлӧн веськӧтлӧмыс одзлань вынсялӧхристианизация пыр, кӧда ковтӧг пыртӧм коми-пермяккез коласӧ. Чердінын, Ыджыт Перемлӧн веськӧтлан карын, оссьӧ Изын Иоанн-Богословлӧн медодзза вичку.
Но 1460-ӧт – 1470-ӧт вося событиеэс мыччалісӧ – наместник да христианизация оз сетӧ Канкарись эксуэзлӧ Ыджыт Перемын вын.
Перемись муэз вылӧ неӧтпыр уськӧтчывлісӧ Казанись да Сибирись ханнэз.
1558-ӧт воӧ Иван IV сетіс корӧм грамота Сольвычегӧдаись промышленниккезлӧ да му видзиссезлӧ Строгановвезлӧ Кам ю пӧлцӧ ассыввывся муэсӧ, мед нійӧ буржыка йитны Роч государство бердӧ.
Роч йӧзлӧн локтӧмыс да Камдорӧ пуксьӧмыс осьтіе колонизация – паськалісӧ Роч государстволӧн муэз, вын-сяліе сэтӧн веськӧтлӧм, ёнмисӧ экономическӧй йитӧттэз.
Перемись муэз вылӧ роч колонизацияыс сьӧрас вайис лёк эксплуатация. Строгановвезлӧн муэс лоисӧ ыджыт крепостнӧй промысловӧй йитӧттэзӧн. Нія пуксисӧ асланыс муэз вылӧ, кытӧн паськыта видзисӧ внеэкономическӧй принужденнё, отсӧтсӧ босьтісӧ вотчинаӧн веськӧтіссезсянь. Коми-пермяккес унаись лэбтісьлісӧ Строгановвеслӧ паныт. Медыджыт выступленнё крестьяналӧн вӧлі 1861-ӧт воӧ, кӧда паськаліс быдсӧн Иньва му пасьта. Губернияись газетын эз лэдзӧ нельки гижны эта йылісь.
Кӧркӧся вына легендарнӧй отир лоис великорусскӧй угнетателлез киын богатсялан орудиеӧн, сорласисӧ национальнӧй культуралӧн вужжез.
Важся олан дын нюжаліс ӧнняся оланісь ён шӧрт. Уралын важ олісь отирлӧн муэс кыскӧны дынаные наукаын уджаліссезӧс: археологгезӧс, этнограффезӧс, фольклористтэзӧс. Перемись муэзлӧн дон йылісь бура висьталіс Д. Н. Мамин-Сибиряк: "Эстӧн сё эшӧ ловья важ олан, кӧда видзӧ ас пытшкас эпическӧй склад..."
Коми-пермяккезлӧн важся вужжезісь отирлӧн вӧлі аскоддя искусство – медно-бронзовӧй пластика, мӧднёж – "пермскӧй зверинӧй стиль". "Пермскӧй зверинӧй стильӧн" берсяыс, кӧдӧ адззисӧ Камдорын, лыддисьӧны ІІІ–ІX-ӧт веккезсяӧсь.
"Зверинӧй стильлӧн" аркмӧм да пасысалӧм вылӧ мыч-чалӧ уна тор; важся отирлӧн религиознӧй представленнёэз, отирлӧн олан, удж да вӧр – ва тӧдмалӧм. Уна берсяыс – ош, кор да быдкодь кайез вермисӧ вӧвны тотеммезӧн, а мукӧдыс поди вӧлісӧ увтырлӧн пассэзӧн.
Сёрӧнжык "зверинӧй стиль" лоӧ мӧдӧтчан берсян, мый висьталӧ увтырлӧн культтэз ӧшӧм йылісь, кӧднӧ вежёны увтыррез коласся антропоморфнӧй идоллэз, сёрӧн-жык сійӧ пондісӧ шуны "пермскӧй деревяннӧй скульптура".
"Пермскӧй зверинӧй стильыс" одзлань колис коми-пермяккезлӧн изобразительнӧй творчествоын ыджыт пас. Сія бура тыдалӧ пуись керӧм берсяын. Пуись вундалӧм пода да кайпӧтка ӧнӧдз баситӧны керкуэз да картаэз, пань – бекӧр да мукӧд берсятор.
Коми-пермяккезлӧн гижан кыв, кыдз и коми-зыряналӧн пондӧтчӧ Стефан Пермскӧйлӧн миссионерскӧй уджсянь, кӧр вӧлі керӧм коми алфавит. Но гижаныс эз паськав и XVІІ-ӧт веклӧн помын ӧшис, причинаэс вежӧртанаӧсь.
1920-ӧт воэзӧ коми отирсӧ (зырянаӧс да пермяккезӧс) янсӧтісӧ да керисӧ кыкторья му, сійон зорамӧны кык литературнӧй кыв: коми-пермяцкӧй да коми-зырянскӧй. Аркмис коми отир понда историялӧн ыджыт неколана тор, но чужан вужжес пыр кыскисӧ ӧтамӧд дынӧ. Уна том коми-пермяцкӧй гижись, кӧдна дзир пондӧтчисӧ гижны, 1920-ӧт – 1930-ӧт воэзӧ лэдзисӧ ассиныс гижӧттэсӧ Коми областьлӧн "Коми му" да "Ордым" (ӧні – "Войвыв кодзув") газетаэзын да журналлэзын.
Коми-пермяккезлӧн да коми-зыряналӧн том отир и ӧні уджалӧны ӧтвыв наукаын, литератураын, культураын да образованнёын.
Коми-пермяцкӧй национальнӧй кытш аркмӧм бӧрын пондіс петны 1926-ӧт воӧ коми-пермяцкӧй кыв вылын "Гӧрись" газета. Газетаын корреспонденттэзнас уджалісӧ том отир, мукӧдыс ны коласісь одзлань лоисӧ гижиссезӧн – Н. Попов, М. Лихачёв, С. Караваев.
1930-ӧт воӧ оссис Коми-Пермяцкӧй книжнӧй издательство, пондісӧ петны коми-пермяцкӧй гижиссезлӧн книгаэз, лэдзисӧ сідз жӧ и литературно-художественнӧй альманаххез: "Дзульзян кай", "Бичирок", "Том ударник".
Коми-пермяцкӧй литературалӧн медодзза оськӧввез йитсьӧны А. Зубов да М. Лихачёв гижиссезлӧн ниммезӧн. Национальнӧй литератураыс аркмӧ да зорамӧ ас пытшкас. Фольклор туйдӧтіс коми-пермяцкӧй литературасӧ керны медодзза оськӧввез.
Фольклор ӧктӧмын некокнит удж, отирлӧн устнӧй творчество колисӧ ассиныс пас А. Зубов (Питю Ӧньӧ) творчествоын. Сы гижӧттэзын, кыдз и фольклорын, позьӧ лыддьӧтны коми-пермяцкӧй инькалӧн некокнит олан йылісь.
Мӧдік гижись, кӧда сідз жӧ осьтіс туй коми-пермяцкӧй литературалӧ, М. Лихачёв. Сія унажыксӧ радейтӧмӧн гижӧ аслас му йылісь, ловья вӧр – ва йылісь. М. Лихачёв оліс сэтшӧм кадӧ, кӧр эз позь вежӧртны – кин сайын бур оланыс, сійӧн сылӧн гижӧттэс мыччалӧны этійӧ кадсӧ.
Этна жӧ годдэзӧ пещлӧны гижӧмын вын В. Дерябин, С. Караваев, Н. Попов, Ф. Тараканов.
1930-ӧт воэзся репрессияэз да Великӧй Отечественнӧй война нуӧтісӧ олан том гижиссезлісь: А. Зубовлісь да М. Лихачёвлісь; И. Гагаринлісь, А. Аникинлісь, Н. Савельевлісь да Н. Ярковлісь.
Этія кадӧ зорамис дзир поэзия, прозаыс эз вӧв.
1946-ӧт воӧ Кудымкарын вӧлі осьтӧм литературнӧй группа, кытчӧ пырисӧ поэттэз-фронтовиккез: Н. Попов, С. Караваев, М. Вавилин да том гижиссез: И. Шадрин, П. Златин да мӧдіккез. 1949-ӧт восянь пондіс петны литературно-художественнӧй сборник "Миян крайын" (1964-ӧт восянь – "Иньва"). Национальнӧй традицияэз дынӧ бергӧтчӧмыс сетіс тӧдчана тор поэзияын да прозаын. 1960-ӧт воэзӧ петісӧ рассказзэзӧн да повесттезӧн сборниккез война бӧрея гижиссезлӧн – В. Баталовлӧн, В. Климовлӧн, И. Мининлӧн, роч кыв вылын петісӧ А. Баяндинлӧн повесттез.
1950-ӧт – 1960-ӧт воэзӧ коми-пермяцкӧй прозаын тӧдчӧмӧн позьӧ адззыны гижиссезлісь одзланься оськӧввез, кытӧн нія мыччалӧны олансӧ уна рӧмаӧн. В. Климовлӧн гижӧттэс малалӧны сьӧлӧмсянь шоныт руӧн. Гижись кужӧшӧн пыртӧ чужан кыв, сія кошшӧ отир сёрниын дона да бытшӧм кыввез. И. Минин бура видзӧтӧ коми-пермяккезлісь история, сія пыдына мыччалӧ мортлісь пытшкисся олан. Т. Фадеев аслас гижӧттэзын мыччалӧ мортлісь му вылын некокнит олан. Гижись оз осудит ассис геройесӧ, а ӧтлаын тӧждісьӧ ныкӧт.
XX-т веклӧн 1980-ӧт – 1990-ӧт воэзӧ быдмисӧ том прока поэттэз: Ф. Истомин, Л. Никитин, Г. Бачева, А. Истомина, Арк. Истомин, Н. Исаева, Л. Гуляева, Л. Косова. Нія гижӧттэзаныс пыдына видзӧтӧны олансӧ, быдыс пуктӧ ассис пас да философскӧй мывкыд, пыдына радейтӧ чужан му да мам кыв.
Прозаын ассиныс вын пешлӧны А. Ермаков, В. Кольчурин, В. Козлов, В. Канюков, Л. Нилогов. Важын ни гижӧ деревняын оліссез йылісь С. Федосеев.
1993-ӧт воӧ Коми-Пермяцкӧй книжнӧй издательство бӧр лоис самостоятельнӧйӧн, унажык пондіс уджавны коми-пермяцкӧй гижиссезкӧт. Быд год петӧны кык кыв вылын книгаэз, сійӧн позьӧ тӧдсӧтны унажык отир коми-пермяцкӧй литератураӧн.
Сьӧкытжык уджавны коми-пермяцкӧй материал вылын национальнӧй драматическӧй театрлӧ, сідз кыдз коми кыв вылын етша драматургия. Этшӧм жанр вылын гижис коми-пермяцкӧй драматург С. Можаев. Роч кыв вылын коми-пермяцкӧй преданнёэз сьӧрті гижис М. Сторожева. Быд во театр сувтӧтӧ коми-пермяцкӧй кыв вылын ӧтік-кык спектакль, мый лоӧ ӧддьӧн етша кытшын олісь отирлӧ. Коми-пермяцкӧй кыв вылын спектакллес бура гленитчӧны видзӧтісьлӧ.
1991-ӧт воӧ бӧр оссис Коми-Пермяцкӧй сьыланкыв да йӧктан ансамбль (вӧлі подналӧм 1959-ӧт воӧ). Ансамбльлӧн репертуарас унажыксӧ пырӧны коми-пермяцкӧй сьыланкыввез, орсаннэз да йӧктаннэз. Паськӧтіс ассис функцияэз коми-пермяцкӧй кыв радиоын. 1991-ӧт воӧ радиовещаннёын оссис коми-пермяцкӧй отдел. 1988-ӧт воӧ первуись кытшас оссис РАН, УрО, Коми НЦ-ісь, ИЯЛИ-лӧн общественнӧй наукаэз сьӧрті Коми-Пермяцкӧй отдел. 1990-ӧт воӧ оссис Россияись национальнӧй школаэзлӧн проблемаэз сьӧрті НИИ-лӧн лаборатория, кытӧн керӧны коми-пермяцкӧй школаэз понда программаэз да лэдзӧны школаэз понда велӧтчан книгаэз.


Коми-пермяккез.
Коми-пермяккез (буржык гижны: коми пермяккез) — ним, кӧдӧн веськӧтліссез вӧзйӧны шуны Перем ладорись Коми кытшын олісь комиэсӧ. Роч да рочовӧй туяліссез (учёнӧйез) сьӧрті коми пермяккез – торья отир, коми-пермяцкӧй народ. Мӧдік нёджӧв сьӧрті, кыдз коми ладорсянь пондам видзӧтны, то петӧ: коми пермяккез пырӧны коми отир коласӧ. Ӧтлаын Язьва дорись да Зюзьдынісь комиэзкӧт нія аркмӧтӧны коми отир пытшкын тор, кӧдӧ шуамӧ перем комиэз. Перем комиэз да коми зыряна – коми отирлӧн кык борд.
Коми кытшын олісь комиэз одзжык асьнысӧ шуисӧ комиӧн – "коми", а рочӧн –"пермяки" (сідз жӧ нимтӧны асьнысӧ язьвинса да зюзьдінса и ӧні). 1925 во бӧрын юраліссез тшӧктісӧ отирсӧ и рочӧн, и комиӧн шусьыны коми-пермяккезӧн ("коми-пермяки"). Коми отирыс Коми кытшын дыр вермасисӧ, мед чапкыны этійӧ нимкодьсӧ, но 1937 во бӧрын эзӧ ни вермӧ. Аспондасис татісь комиэз ӧнӧдз шуӧны асьнысӧ "коми отир".
Гижӧмыс «коми-пермяккез» (кыдз и «коми-зыряна») оз лӧсяв коми кыв туйдӧттэзкӧт. "Коми" шуаныс лоӧ тӧдмӧтанӧн (определеннёӧн) "пермяккез" нето "зыряна" кыв дынӧ, сідзкӧ гижны сійӧ колӧ торйын: коми пермяккез нето коми зыряна.
Перем ладорись Коми кытшын коми отирыс (перем комиэз, коми пермяккез) баитӧны коми кывлӧн перем диалекттэз вылын (83,1 %) да рочӧн. Перем комиэз ӧні чожа рочсялӧны. 2002 годся гижӧтӧм сьӧрті омӧн Роч муын перем комиэз вӧлӧмась 125 235-а. Этія лоӧ 15%-ӧн етшажык 1989 воынся. Да и мам кыв тӧдӧны сё етшажык ныись, кӧдна гижӧтчӧны коми пермяккезӧн: Роч му пасьта токӧ 94,3 сюрс морт.
Перем комиэзлӧн эм асланыс кыв стандарт – перем комиэзлӧн лыддьӧтан кыв (рочӧнжык "коми-пермяцкӧй литературнӧй кыв"), кӧда вӧлі лӧсьӧтӧм татісь коми диалекттэз под вылын. Коми кытшись школаэзын лыддьӧтан кывнысӧ да перем коми литература 2008/09 воын велӧтӧмась дзир 20,5% коми челядь коласісь (2931 морт); а садиккезӧ, кытӧн челядёкыскӧт баитӧны коми кыв вылын, ай-маммез сетӧмась сія жӧ годӧ токӧ 848 кага (этія лоӧ 14,3% быдӧс дошкольниккез коласісь).
"Унажык сы йылісь видзӧт: Перем комиэз "


Коми Парма медваж кадӧ.
Коми Парма медваж кадӧ — Коми Пармалӧн меважся историяись серпас, кӧдӧ ми вермам пуктыны син одзӧ археологгезӧн Перем муись адззалӧм казьмӧтаннэз (памятниккез) сьӧрті.
Кама катытас археологгез пондісӧ гарйыны муэсӧ XIX вексянь. Сэксяняс Кама ладорас вӧлі осьтӧм да видзӧтӧм-велӧтӧм медваж кадся казьмӧтаннэсӧ уна сюрсӧ, ны коласісь 400-ся унажык — Коми кытшын.
Палеолит.
Мортыс локтӧма Перем му вылӧ 200-150 сюрс во одзті. Сійӧ кадсӧ шуӧны палеолит. Мӧдік коляссэз шӧрын адззавлісӧ и лыись-коскаись керӧм пӧляннэз, а сія висьталӧ: важ отирыс тай вежӧртӧма музыкаын дон. Унажык орсаннэсӧ керисӧ, натьтӧ, пуись, сійӧн и абу кольччӧмась нія ӧнӧдз. Туяліссес казялісӧ — мукӧд доз да мӧдік берся вылын пассэс, кӧднӧ одзжык чайтісӧ орнаментӧн, пуктылӧмась чукӧрӧн: 50-ӧн, 74-ӧн да 28-ӧн. Эстісь ми вежӧртам: отирыс сэк ни кужӧмась лыддьыны да нылӧ вӧлі тӧдса кадлыддян (календарь). Сэк вӧлі тӧлісь сьӧрті кадлыддян, кӧдӧ лӧсьӧтісӧ вӧралан-кыйсян уджжез тӧдвылын видзӧмӧн. Сідзкӧ отирыс авйыштӧмась и астрономияын. Сія кадӧ шогмӧ и религия — тотемизм, анимизм да магия.
Мезолит.
А сэсся вежсьӧма климат, мыйсянь уна быдкодь вӧрпода ӧшас. Вӧравны ыджыт чукӧрӧн ветлісь вӧрпода вылӧ сідзжӧ дугдасӧ. Отирыс пондасӧ овны мӧдмоза да кошшыны виль оланін. Пондӧтчас виль кад — мезолит (шӧрӧт изъя кад). Вӧраліссез пондасӧ кыйсьӧм могись ветлӧтны тшӧкжыка да ылынжыка. Сійӧ кадсӧ казьмӧтаннэзӧн кольӧмась абужык пырся оланіннэз, а вӧраліссезлӧн арсӧ-тулыссӧ сувтчаніннэз. Лыйсяннас сэк быдлаын вӧлӧма ньӧв да ньӧвьёссез. Вӧррезас олісь отирыслӧн вӧлӧмась ни черрез. Йӧзыс лӧсьӧтӧмась ни лямпаэз да доддез, кӧднӧ туяліссес адззывлӧны нюрьяинісь. Черикыйӧмыслӧн лоас ыджыт дон. Пондасӧ видзны кулӧммез (сеттез), мордаэз. Тӧдсаӧсь лоасӧ отирыслӧ лыись керӧм крюккез. Адззӧм пешняэс сьӧрті позьӧ вежӧртны — черисӧ кыйлӧмась и тӧвнас. Иззэсӧ пондасӧ кеслыны лэчытжыка, мезолит кадся пурттэслӧн доррес вӧлісӧ кеслӧмӧсь кыкнан ладорсянь. Сія кадсӧ медыджыт казьыланнэзӧн лоӧны Кӧс, Усть Онолва, Метшкӧр да Учӧт Сер дынын сувтчанін-оланіннэз.
Неолит.
Изъя веклӧн мӧдік кадколас — неолит. Сэк одзлань зораммас горт видзӧм, кӧда Кама муын пондӧтчӧ V сюрсвоын миян эраӧдз. Отирыс сія кадӧ унажыксӧ чериавлӧмась, сійӧн и пондӧмась овны ӧтілаын. Оланіннэс сулалӧмась юэз да тыэз пӧлӧн. Нійӧ керлӧмась ыджытӧсь (100 кв. метра гӧгӧр), джынӧдз гарйӧмӧсь му пытшкӧ. Сэтӧн вермас овны не ӧтік дас морт. Пондӧмась керны гӧрд сёйись ёся пыдӧса серпасалӧм доз. Неолит кадся сувтчанін-оланіннэс адззалӧмӧсь Коми кытшын быд районсис. Сія кадӧ финн-йӧграыс янсӧтчӧма важ финн да важ йӧгра увтыр вылӧ.
Энеолит.
Пондӧтчӧ историялӧн мӧдік кад — энеолит. Ӧні Кама ладорас олісь отирыс мукӧд берсясӧ пондӧмась керны и кӧртісь. Кӧртсӧ медодз вайлывлӧмась мӧділаись, одзлань пондасӧ керны асьныс. Кама отирыс вузасьӧмась уна йӧзкӧт: позьӧ адззыны Балтика дорись вайӧм янтарь, Алтайись — нефрит, Кавказісь — бронза, Индика океан дынісь — каури нима шоркытшшез. Кӧть лоӧма ни кӧрт, но отирыс уна мый керӧмась и кремень изсис.
Сія кадӧ Кама отирыс пондӧмась видзны пода, но, кыдз и одзжык, сёянсӧ шедтӧмась вӧралӧмӧн да чери кыйӧмӧн. Мукӧд оланінас черикыян кулӧммезлӧн вӧтяна иззэс пантасьлӧны ӧддьӧн уна. Оланіннэс унажыксӧ вӧлӧмась кынымкӧ неыджыт керкуись, кӧдна ӧтамӧд коласын йитсьӧмась му пытшкӧ гарйӧм да вевттьӧм вуджан туйез пыр. Сія кадся медыджыт оланін — Базов Бор — вӧлі гарйӧм Юсьва районын, Иньва ю усянінланяс. Уна оланін-сулаланін адззисӧ Кӧсва ю пӧлӧн Кӧч районісь Уржа да Ташка греззддэз дынын.
Бронза да кӧрт кад.
Бронза да кӧрт эпохаэз вежсикӧ важ финн отирыс торьясьӧ рытвыв финн да перым увтыррез вылӧ. Перым отирыс, пермяна, лоӧны удмурттэзлӧн да комиэзлӧн ӧтласа важ увтырӧн.
Ананьинсалӧн культура.
Кама ладорын кӧрт эпохалӧн пондӧтчӧм йитсьӧ ананьинса культуракӧт. Ананьинсаыс одзлань зорӧтӧмась культурасӧ бронза кадӧ оліссезлісь да олӧмась зэв паськыта: ойвылын — Печора ю дорсянь, лунвылын — Волга юлӧн шӧрӧт муэзӧдз. Отирыс ветлӧмась ни вӧввезӧн, тышкасьлӧмась ӧтамӧдныскӧт да вувтлӧмась-уськӧтчывлӧмась мӧдік йӧз вылӧ. Нылӧн вӧлӧмась ни сэк шыпурттэз, бытшкан ёссез да кышаланнэз, но унажыксӧ нія лыйлӧмась ньӧвьёссезӧн. Кама ладорись отир сія кадӧ олӧма ордчӧн да унажыксӧ босьтасьӧма-вузасьӧма скиф-сармат йӧзкӧт. Ны пыр и шедас Кама муас Сьӧд саридз дорын, Элладаын да Египетын керӧм берсяыс.
Кадыс вӧлӧма сьӧкыт, тышкасьӧм-пессьӧммес лоасӧ тшӧкжыкӧсь, сысянь Кама отирыс и пондасӧ керны, ассиныс увтыр дорйӧм могись, каррез. Карресӧ сувтӧтлӧмась ю пӧлӧн буждӧм керӧс йылӧ кык кырас коласӧ. Керӧсыс пӧлӧн мӧдӧр ладорсяняс вӧлі гарйӧм пыдын кырас да йӧрйӧм вылын стынӧн. Кар гӧгӧрас сувтӧтлісӧ посаддэз да дзебсянін. Кама ладорас сэк уна берся керлӧмась бронзаись да кӧртісь. Сійӧн ананьинсалӧн культураныс бура неӧткодь кӧрт кадся культура сьӧрті. Бронзасис кисьтлывлӧмась пурттэз, кутан-кышаланнэз, шыпурттэз, ньӧвьёссез да черрез.
Гляденсалӧн культура.
III-II сугӧддэзӧ миян эраӧдз ананьинсаыс коласісь янсӧтчӧны пьяноборса, кӧднасянь аркмасӧ сэсся удмурттэз, да Гляденса, кӧднасянь лоасӧ коми отир. Гляденсалӧн культураныс шусьӧ сідз важ юрбытанін сьӧрті, кӧдӧ адззӧмась неылын Перем кар дынсянь Гляден нима керӧс йылын. Кама ю весьтын этія 90 метра вылына керӧсыс не ӧтік сюрс во вӧлӧма Кама ладорас медыджыт. Сысянь сія и лоас дзебсянінӧн да казьтісянінӧн. Сэтӧн казьтывлӧмась важ кулӧм отирсӧ; шуӧны, быттьӧ казьтісьӧм понда вермӧмась нельки вийлыны морттэзӧс. Сотасӧ кулӧммесӧ да пӧимсӧ кашниккезын и ваясӧ казьтісянінас. Уна годдэз сьӧрна сэтчин пӧимыс, горт- да вӧрподаыслӧн лыэс и жугдӧм кашник торрес ӧксьӧмась кык метра сувда. Казьтісян берсясӧ адззисӧ 19 сюрс гӧгӧр. Гляденса дырни аркмӧма тӧдчана перем пода стиль. Бронзаись кисьтӧм берсяыс вылын серпасалӧмась быдкодь пода да отир. Нія ӧтлаӧтӧмась аскодьӧма йитӧттэзӧн да мыччалӧны отирлісь гӧгӧр олансӧ вежӧртӧм, сылісь аркмӧм да зоралӧм, мортлісь сія оланын вужьясьӧм. Татӧн бронзаись керӧм берсяыс лыддисьӧ ыджыт донӧн омӧн му югыт пасьта.
Ломоватовсалӧн культура.
IV векӧ пондӧтчӧ быдкодь йӧзыслӧн «Ыджыт ветлӧтлан» («Великӧй переселеннё»), кӧр ӧтӧрӧ-мӧдӧрӧ ветлӧтісь йӧзыс тӧвчикӧн мунасӧ асывывлісь Евразия кушиннэзӧт рытвыв муэзӧ да нуӧтасӧ сьӧрас уна мӧдік отир. Кама ладорыс пыр, сваль вӧрыс да, ветлӧтісь йӧзыс озӧ мунӧ. Но лунвыв Урал сайын сэтчин олісь отирыс ветлӧтісь йӧзсӧ дзескӧтасӧ ойвылӧ, сійӧн нылӧ ковсяс пуксьыны овны Кама ю да сыӧ усян юэз пӧлӧн. Археологгес нійӧ шуӧны харинсаӧн, сідз кыдз адззӧмась нылісь дзебсяніннэсӧ Гайна районісь Харина грезд дын. Кыксё мымда год бӧрті нія йӧзыс сорласясӧ сэтӧн олісь отирыскӧт да аркмӧтасӧ виль культура — ломоватовса, а лунвылас аркмас культура неволинсалӧн. Быдсӧн нія культураэс вӧлӧмась V-IX сугӧддэзӧ. Сія кадӧ (VII в.) и ӧння Кудымкар му вылын аркмас кар да ордчӧн сыкӧт — дзебсянін. Быдӧссӧ Коми кытшас адззӧмась ломоватовсаӧн кольӧм сёся унажык казьмӧтан. Тӧдчанажыкӧсь ны коласісь дзебсяніннэз. Ыджытжык донсӧ видзӧны Урья, Важгорт, Елева да Пешнигорт дорын дзебсяніннэз. Кыдз чайтӧны, отирыс дзебан гуэзас тэчлӧмась сійӧ, мый колас кулӧмыслӧ «виль оланас»: лыйсян, уджалан да мӧдӧтчан берсятор, вӧв сийӧс-сермӧттэз. Пантасьлӧны куш дзебаніннэз, пантасьлӧны и бура лӧсьӧтӧм дзебаніннэз — эзісись (сереброись) керӧм сьӧм (монетаэз), мӧдӧтчан берся (пристежжез, пелькытшшез, ӧктӧм-кыйӧм кушаккез да дона лыйсяннэз). Быдӧс сія мыччалӧ — отирыс сэк ни олӧмась абу ӧтнёж.
Эрмитажын ӧктӧмӧсь быдкодь эзысёвӧй берсяыс. Сія аскодь басӧк дозмукыс керӧма Иранын да Византияын, унажыкыс ны коласісь адззӧмӧсь ойвыв Кама ладорын. Асыввыв муэзын шӧрӧт веккезӧ история вӧлӧма сэтчӧдз сорласьӧм-пансьӧм, нельки эзісёвӧй берсяыс сэтчин оз кольччы. Кама ладорас сія шедас вузасьӧм-босьтасьӧм пыр да веккез сьӧрна ӧксяс уна. Сійӧ видзӧмась дзир казьтісян коста, абу сёян доз туйӧ. Эд быдӧс, мый адззӧмсь, абу шедӧма оланіннэзісь нето дзебсяніннэзісь, а кладдэзісь. Сэтшӧм эзысёвӧй дозмука кладдэсӧ Кама мусис адззалӧмась уна дас, нія и аркмӧтӧмась Эрмитажас медыджыт ӧктӧмсӧ.
Родановсалӧн культура.
IX-X веккезӧ Кама ладорас ломоватовса культура туйӧ аркмӧ родановсалӧн культура. Перем комиэз и лоасӧ родановса увтырись. Сія кадӧ тыла керӧмсянь вуджӧмась муэз гӧрӧмӧ. Отирыс быдтӧмась ид, шогді, рудзӧг, анькытш, лён да пыш. Родановсалӧн вӧлӧма ни горт пода. Унажыксӧ видзӧмась мӧссэзӧс да вӧввезӧс, етшажык — порссезӧс, баляззӧс да кӧзаэзӧс. Керкуэс гӧгӧр археологгез адззалӧмась пода видзан гиддэзлісь да пода йӧртаннэзлісь кольччӧм торрез, кӧдна йитсьӧны керкуыскӧт. Одззамоз медколанаӧн вӧлӧма вӧралӧм. Вӧралӧмась яй да гӧна кучик (ку) заптӧм понда. Кучиксӧ вежлывлӧмась вузасян-босьтасян коста. Кыйлӧмась чери да ӧктылӧмась вӧр ма.
XII сугӧдсянь паськыта пондасӧ гӧрны муэз. Вӧв лоас сьӧкытсӧ кыскалан гортся подаӧн. Сэксянь ыджыт увтырись пондасӧ торйӧтчыны учӧт гортся увтыррез. Нія торйӧн ни вермасӧ гӧрны му да видзны пода. Оланіннэзын адззалӧмась сія кадся уна сьӧм, ӧшлісян гириэз да уна мый мӧдік берсятор, кӧда керӧма вӧлі Волга дорись Булгара да Русь муэзын. Ыджыта да паськыта Кама ладорись отир пондӧмась вузасьны Волга булгаракӧт да Русь муэзісь отиркӧт.
Археологияись казьмӧтаннэз сьӧрті чукӧражык отир вӧлӧма Иньва ладорын. Татісь лыддьӧны кыкьямыс увтыр, кӧдна олӧмась Иньва, Кува да Велва юэз пӧлӧн. Невна етшажык олӧмась отир Обва дорын. Нылісь ыджытжык казьмӧтаннэсӧ адззисӧ Назар кар гӧгӧр Обва юӧ усян Чӧлва ю пӧлӧн. Чердын-Язьва йӧзсӧ ӧтлаӧтӧны казьмӧтаннэз, кӧдна адззӧмӧсь Чердын кар гӧгӧр Кама, Вишера, Колва юэз пӧлӧн да Вишера юӧ усян Язьва ю пӧлӧн. Кама ю пӧлӧн Вишера ю усянінын Пожва посадӧдз ӧтлаын олӧмась кыкьямыс учӧт увтыр. Нія аркмӧтӧны ыджыт, но янсалӧм чукӧр. Гайна посад гӧгӧр Кама ю пӧлӧн да сыӧ усян Луп ю пӧлӧн олӧмась квать увтыр. Нія пырӧны ыджыт Гайна отирӧ. Кӧсва отирын, кӧдна олӧмась Кӧсва ю пӧлӧн да сыӧ усян Лолӧг ю пӧлӧн, вӧлӧмась куим увтыр. Зюзьдін отирлӧн чукӧрыс олӧ мӧдік комиэзсянь медылын — Кама катытын. Сійӧ отирсӧ казьмӧтаннэс мыччалӧны ӧкмыс увтыр вылӧ. Быдӧс этія отирыс ӧтлаын бӧсьтӧмӧн и лоасӧ талуння перем коми отирлӧ важ ай-маммезӧн.
Уна казьмӧтаннэзын археологез адззалӧмась уджалан берся: гӧррез, кучитчаннэз, чарлаэз, ытшкисян-горбушаэз, изыннэз, сідз кыдз родановсалӧн бӧрьяжык кадӧ зорамӧма пода видзӧм.
Отирлӧ унажык пондас ковны кӧртісь керӧм уджалан берся, сійӧн пондас бура ни зорамны кӧрт шедтӧм да кӧрт дорӧм. Кудымкар лоас тӧдчана карӧн, кытӧн керӧмась кӧртсис берсясӧ. Гӧрд сёйись керӧм формаэзын кисьтлӧмась мӧдӧтчан берсятор. Мымдакӧ кад бӧрті оссясӧ кӧрт шедтан да кӧрт доран шӧриннэз.
Родановса пондӧны унажык шедтыны сов. Совсӧ керӧмась росолісь. Росолсӧ пизьӧтасӧ пуовӧй да бановӧй ӧррезын, кӧднӧ вевдӧрсяняс мавтласӧ сотӧм гӧрд сёйӧн. Мукӧдпырся росолас лэдзвывлӧмась биын дзирӧтӧм иззэз. Иньва, Вишера, Борва, Язьва, Колва юэз пӧлӧн, кытӧн XX сугӧд пондӧтчикӧ пуӧмась совсӧ, ӧнӧдз кольччӧны пуись керӧм росов кысканнэз. Бура зорамӧма лыись (коскаись) берсятор керӧм, сэк и серпасавны лысӧ кужӧмась ни. Лысис керлӧмась сынаннэз, пуртӧссэз, пелькытшшез, киззез, еммез, амулеттэз, паськӧм вылӧ берся ӧшланнэз. Уна мый ны коласісь серпасалӧмась ас пассэзӧн.
Быдлаын керлӧмась кашниккез да гырниччез, кӧднӧ серпасалӧмась розетка нёжа веськыт да чуклялӧм серпассэзӧн. Кашниккесӧ дзирдӧтлӧмась горын. Коми отирлӧн уна вӧлӧма и пуовӧй доз. Сідз кыдз пуыс чожа сісьмӧ, одззася пуовӧй доззэс абу кольччӧмась. Гортын печкӧм, кыйӧм да гӧрдззӧм йылісь висьтасьӧны важ каррез вылын адззӧм печканнэзлӧн, кыйсян станоккезлӧн да гӧрдззисян еммезлӧн торрез.
Родановсалӧн медбӧрья кадӧ учӧт увтыррез туйӧ аркмӧмась матын оліссезлӧн ыджыт ӧтуввез. Увтыррезлӧн ӧксуэз (княззез) пондӧны веськӧтлыны ыджытжык ӧтуввезӧн. Важ висьт сьӧрті Иньва дорись коми отирлӧн увтырӧн веськӧтлӧма Кудым Ош нима пам, кӧда сэсся лоас и ыджытжык ӧтувлӧн веськӧтлісьӧн. Кудымкар пӧртчис бура дорйӧм веськӧтлан карӧ.
Родановса пондӧны ни гӧрны-кӧдзны. Сысянь отирын паськалӧ шонді да карч вылӧ юрбытӧм. Сэкся казьтісяніннэзісь ӧнӧдз адззалӧны пода лыэз, кӧртсис керӧм ньӧвьёссез, морт да пода вылӧ вачкисян мыгӧроккез.
Но вӧравнытӧ эз жӧ дугдӧ, сійӧн и важ туналӧм (магия) да вӧрподалӧ юрбытӧм кольччис жӧ. Сы йылісь миянлӧ висьтасьӧ перем пода стильӧн бронзаись керӧм берсятор.
Коми еннэз коласын медыджыт вӧлі вылын енӧжись (нёбоись) Ен. Археология материаллэз сьӧрті аскодьӧм культура пас перем комиэс вылӧ кольӧмась X сугӧдӧ коми отир, кӧдна олісӧ ойвылынжык, Эжва да Емва юэз пӧлӧн. Перем комиэз да коми зыряна коласын важын муніс вузасьӧм да культураӧн вежсьӧм, нія ӧткодя дзебсисӧ да новйисӧ ӧткодь паськӧм.
Родановса кадсянь перем коми ладорын адззалісӧ эзысёвӧй доззэзӧн кватьдасся унажык клад, кӧдна вӧлісӧ вайӧмӧсь асыввыв муэзісь. Кладдэслісь куйланіннэсӧ позьӧ торйӧтны нёль чукӧрӧ: Иньва, Кӧсва-Кама, Обва, Вишера-Кама. Унажыкыс ны коласісь вӧлісӧ гарйӧмӧсь му пытшкӧ. Шуам, Пешнигорт да Мальцева дорись ыджыт кладдэс вӧлісӧ дзебӧмӧсь муӧ. Быдӧс энія эзысёвӧй дозыс да сьӧмыс ӧні куйлӧны Канлӧн Эрмитажын (Петракар) да Канлӧн история сьӧрті музейын (Мӧсква), мукӧдсӧ позьӧ адззывны Коми кытшись да Перем ладорись музейезын.
Х вексяняс Волга дорись булгара тӧдчӧмӧн пырӧны коми отир оланӧ. Нія босьтӧны ас кипод увтӧ Кама ю кузя туйез, вузасьӧны, нельки олӧны комиэзкӧт ордча муэзын. Родановса казьмӧтаннэзісь уна адззалӧмась Булгарын керӧм гӧрд доз (сёйись да кӧртісь), мӧдӧтчан берсятор. Комиэз и асьныс вуза¬сьӧны вӧлі булгараыскӧт ны муэзын. Уна мый коми инькаэзлӧн мӧдӧтчан берсяись шедас Булгарӧ. Меддонаыс вузасян-босьтасянас вӧлӧма вӧрподалӧн гӧна кучик (куэз).
XI-XIII сугӧддэзӧ коми отир шедӧны кипод увтӧ славяналӧ, кӧдна локтӧны Новгортсянь да Ростов-Суздаль ладорсянь. Шыпурттэз (меччез), сьӧм, амулеттэз, пернаэз, чунькытшшез, пристежжез, кӧдна вӧлісӧ керӧмась роччезӧн, адззалӧмӧсь родановсалӧн нёльдас казьмӧтанын. Мукӧдыс, натьтӧ, коми отир дынӧ шедісӧ и булгара пыр.


Коми Республика.
Коми Республика (рочӧн: Республика Коми) — Роч Федерация видзантор. Куйлӧ Европа ой-асыввылын, Урал одзын, Печора, Эжва да Мозын юэз бассейнын.
Коми Республика – коми отирлӧн чужан му. Коми йӧзыслӧн мӧд горт — Перем ладорись Коми кытш, куйлӧ Коми Республикасяняс лунвылынжык.
Коми Республикалӧн мувывтор — 415,9 сюрс км2. Оліссес — 951,2 сюрс морт (2010), ны коласын комиэз — 25,2%. Канкарыс — Сыктывкар, кытӧн олӧ республика йӧзісь нёльӧт тор.
Республика янсалӧ 20 юкӧт вылӧ – 5 кар кытш (Сыктывкар, Вӧркута, Инта, Уква, Ускар) да 15 муниципал район: Вуктыл, Изьва, Емва, Емдін, Койгорт, Кӧрткерӧс, Кулӧмдін, Луздор, Мылдін, Печора, Сӧснагорт, Сыктыв, Сыктывдін, Удора да Чилимдін.
Республика пасьта 10 кар: Вӧркута, Вуктыл, Емва, Инта, Микунь, Печора, Сӧснагорт (Сосногорск), Сыктывкар, Ускар (Усинск), Уква (Ухта).
Нысся эмӧсь 37 карок да 762-а посад кодь оланіннэз: посёлоккез, посаддэз (татӧн нійӧ шуӧны сикттэзӧн) да грезддэз (деревняэз).
Коми Республикаыс аркмӧма 1921 годӧ август 22 лунӧ. Медодз сія статус сьӧрті вӧлӧма асвеськӧтлан лапӧлӧн (областьӧн) РСФСР тэчасын, 1929–1936 воэзӧ недыр кежӧ сійӧ сюйлӧмась Ойвыв ладорӧ (крайӧ), но 1936 во бӧрын сія лэбтісьӧма Коми АССР-ӧдз, 1990 годӧ босьтіс статус ССР, а 1992 воын нимтіс асьсӧ Коми Республика и лоис Роч Федерация видзанторӧн (субъектӧн).
Медыджыт мортӧн Коми Республикаын лыддисьӧ Мӧсквасянь иньдӧм Юралісь. Туйдӧттэз лӧсьӧтан органӧн лоӧ Каналан сӧвет, кытчӧ баитіссесӧ бӧрйӧны республикаын оліссез. Юралісь да Каналан сӧвет бӧрйӧны Коми Республикалӧ веськӧтлан (правительство), кытӧн пукалӧны министррез. Медодзза юралісьӧн Коми Республикаын 1994–2000 воэзӧ вӧлі Спиридонов Юрий, сы бӧрын 2001–2009 годдэзӧ – Торлопов Ладимир. Ӧні, 2010 вося январсянь, юралісьын пукалӧ Гайзер Вячеслав.
Республикаыс олӧ Мӧсква кад сьӧрті: муюгыт (Гринвидз) кад + 3 час (гожумнас + 4 час), Урал кад – 2 час.
Сьӧм туйӧ Коми Республикаын бергалӧ роч шайт. 1 шайт = 100 ур.
Ним.
Коми республика рочӧн шусьӧ Республика Коми, инглиш кыв вылын - Komi Republic.
Юраліссез нимтӧмась республикасӧ медодз Коми (зырянскӧй) автономнӧй область, комиӧн эта лоӧ Коми (зыряналӧн) асвеськӧтлан лапӧв. 1936 воын сія пондіс шусьыны Коми Автономнӧй Советскӧй Социалистическӧй Республика (комиӧнжык кӧ керны Советтэзын социализм видзись комиэзлӧн асвеськӧтлан республика; дженыта – Коми АССР). 1990 годӧ этія кузь нимсис шупкӧмась "автономнӧй" ("асвеськӧтлан") тор, а 1992 воын Коми республика босьтіс аслыс ӧння нимсӧ.
Коми кыв тудӧттэз сьӧрті тӧдмӧтаныс кывтэчасын пыр суалалӧ одзын: «"Кытшӧм" республика?» – «"Коми" республика». Роч кылын жӧ сэтшӧм туйдӧт абу, сійӧн и "Республика" кылыс нылӧн сулалӧ "Коми" шуан бӧрын.
Ассис нимсӧ республикаыс босьтӧма татӧн важынсянь олісь коми отир ним сьӧрті, кӧда понда сія и вӧлі лӧсьӧтӧм.
Статус.
"Унажык сы йылісь видзӧт: Коми республикалӧн статус"
Ӧння статус Коми республикаыслӧ гижӧмась Роч Федерация да Коми Республика асланыс Конституцияэзын. Ны сьӧрті Коми республика лоӧ Роч Федерациялӧ субъектӧн.
Янсалӧм.
"Унажык сы йылісь видзӧт: Коми республикалӧн янсалӧм"
Коми республикаӧ пырӧны 15 район да 5 кар кытш.
Му-видз уджалан 11 район лыддисьӧны коми муэзӧн, Чилимдін районын важынсянь олӧны сваль роччез. 3 кар районын (Сӧснагорт, Вуктыл, Печора) да кар кытшшезын унажыксӧ олӧны роч отир да мӧдік вовліссез.
Быд районын да кар кытшын эм отирсянь бӧрйӧм юралісьыс да думаыс. Нія лӧсьӧтӧны районлыслӧ бюджет да видзӧтӧны асланас мувывторын кӧзяйство да культура зорӧтӧм сьӧрын.
Районнэз асьныс янсасьӧны поснитжык муниципал юкӧттэз вылӧ, быдсӧн эмӧсь 16 карму да 175 посадму.
География.
"Унажык сы йылісь видзӧт: Коми республикалӧн география"
Коми республика куйлӧ Европа ой-асыввыв пельӧсын, Роч му ойвылын, Урал керӧссэз одзын, Печора, Изьва, Эжва, Висер, Сыктыв, Ву да Мозын юэз пӧлӧн.
Коми республика олӧ II час отын, неӧткодьыс Коми кытшыскӧт — - 2 час.
Муыс республикалӧн 415,9 сюрс км2 пасьта, этія лоӧ Роч Федерацияись 2,44%. Коми отирлӧн ойвыв гортыс ыджытжык сэтшӧм канмуэзся кыдз Германия, Италия нето Финн му. А Коми кытш ыжда регионнэз вермасӧ тӧрны Коми республикӧ невна не 13-а.
Ойвывсянь лунланьӧ республика нюжалӧ 785 км, рытвывсянь асывланьӧ — 695 км, медкузь визь позьӧ нюжӧтны лун-рытвывсянь ой-асыввылӧ, сідз петӧ 1275 км.
Республикаыс куйлӧ вылын паськытаэзын. Сылӧн медылісь чутоккез: ойвылын — 68°25′ о. п., лунвылын — 59°12′ о. п., рытвылын — 45°25′ а. к. да асыввылын — 66°15′ а. к.
Лунвылас Коми республикакӧт ордчӧн куйлӧ коми йӧзыслӧн мӧд горт — Коми кытш да Перем ладор, кытчӧ миян кытшыс ӧні пырӧ, лун-асыввылын – Свердлов лапӧв, асыввылын – Ханты-Манси (Йӧгралӧн) асвеськӧтлан кытш да Ямалісь яраннэзлӧн асвеськӧтлан кытш. Ойвылын республика межаасьӧ Яраннэз кытшкӧт, а рытвылын – Кардор лапӧвкӧт, кытчӧ этія кытшыс пырӧ. Лун-рытвылас Коми республикакӧт ордчӧн куйлӧ Киров лапӧв.
Лунвывся визирыс мунӧ Ойвыв мыссэз кузя, асыввывся – Урал керӧссэз кузя.
Му.
"Унажык сы йылісь видзӧт: Коми республикаын мусиннэз"
Климат.
"Унажык сы йылісь видзӧт: Коми республикаын климат"
Быдмассэз.
"Унажык сы йылісь видзӧт: Коми республикаын быдмӧт"
Вӧрпода.
"Унажык сы йылісь видзӧт: Коми республикаын вӧрпода"
Экология.
"Унажык сы йылісь видзӧт: Коми республикаын экология"
Отир.
"Унажык сы йылісь видзӧт: Коми республикалӧн демография"
История.
"Унажык сы йылісь видзӧт: Коми республикалӧн история"
Политика.
"Унажык сы йылісь видзӧт: Коми республикаын политика олан"
Кӧзяйство.
"Унажык сы йылісь видзӧт: Коми республикалӧн кӧзяйство"
Культура.
"Унажык сы йылісь видзӧт: Коми республикалӧн культура"
"Видзӧт сідзжӧ: Коми отирлӧн важся культура"
Религия.
"Унажык сы йылісь видзӧт: Коми республикаын религия"
Юӧртан везӧт.
"Унажык сы йылісь видзӧт: Коми республикаын юӧртан везӧт"
Отирӧс велӧтӧм.
"Унажык сы йылісь видзӧт: Коми республикаын отирӧс велӧтӧм"
Лысин видзӧм.
"Унажык сы йылісь видзӧт: Коми республикаын лысин видзӧм"
Спорт.
"Унажык сы йылісь видзӧт: Коми республикаын спорт"


Коми зыряналӧн гишшаннэз.
Гишшаннэз (рочӧнжык: памиллёэз) — кӧднӧ новйӧны зыряна ладорын коми отир, мукӧдыс ӧткодьӧсь миян перем коми гишшаннэзкӧт (шуам – Истомин, Вавилин), мукӧдыс бӧра нылӧн асланысӧсь.
Этимология.
Кыдз и миян ладорын мукӧд гишшаннэз (а коми зырянаыс памиллёсӧ шуӧны "ов") аркмӧмась важся коми ниммезісь, а мукӧдыс босьтӧмӧсь мӧдік отиррезлісь.
Сідз, сэтшӧм гишшаннэз кыдз Ракин, Сюзев аркмӧмась "Рака", "Сюзь" ниммезісь, Женидкоков – "Дженыт кок" нимкодись. Татчӧ жӧ позьӧ казтывны: Изъюров, Кызъюров, Лыюров, Кушпелев, Кушманов, Югыдсинов, Яборов да уна мӧдіккез.
Мукӧд оввез босьтӧмӧсь яраннэзлісь (ненеччезлісь): Выучейский, Хатанзейский, Ванюта дмд.
Унажык памиллёэз, кыдз и миян, зырянаыслӧн аркмӧмась роч ниммезсянь: Быков, Князев, Лобанов, Распутин, Черных дмд.
Ӧшмӧссэз.
Плесовский Ф. Комиын овъяс / отв. ред. И.Л. Жеребцов, О.И. Уляшёв. Сыктывкар: РИПКРО МО РК, 1997. 144 с.
Видзӧт сідзжӧ.
Перем комиэзлӧн гишшаннэз


Коми кыв.
Коми кыв — коми отирлӧн чужан кыв. Коми кыв аркмӧма Урал вужсянь да пырӧ чудь-йӧгра группаись перем кыввез увтырӧ. Медматын коми кыв дынӧ лоӧ удмурт кыв.
Баитіссезлӧн лыдыс – 311 сюрс гӧгӧр морт.
Коми кыв вылын баитӧны коми отир, кӧдна унажыксӧ олӧны Коми Республикаын, Перем ладорын да Киров лапӧлын. Одзжык этна муэз вӧлісӧ янсӧтӧмӧсь Кардор (Архангельск), Вологда, Вятка да Перем губернияэз коласын. Быдсӧн энія мувывторрез – коми отирлӧн горт. Татӧн и аркмӧмась коми кывлӧн диалекттэз.
Сійӧн, мыля кӧркӧся Кардор да Вологда губернияэзын коми отирӧс роччез шуисӧ зырянаӧн (ойвывся комиэз), а Вятка да Перем губернияэзын – пермяккезӧн (лунвывся комиэз), коми диалекттэсӧ велалӧмась янсӧтны кык ыджыт чукӧрӧ: зыряна коми да перем коми, кӧдна коласын эмӧсь мымдакӧ неӧткоддез кыв ладын да лексикаын.
Гижӧтыс коми кыв вылын аркмӧма XIV векӧ, кӧр Вежа Стефан (Перем Степан) лӧсьӧтӧма медодзза коми анбур да вуджӧтӧма роч да эллин кыввез вылісь вичкося тексттэз. Печатайтӧм небӧггезӧ коми кыввез да тексттэз пырӧны XVIII век пондӧтчикӧ. Медодзза коми грамматика да ыджыт коми кывкуд вӧлісӧ лӧсьӧтӧмӧсь 1785 годӧ Перемланьын. Быдсӧн комиӧн небӧггез пондасӧ лэдзны 1815 восянь (медодз зыряналаньын).
Коми нация аркмытӧдз коми отирыс гижӧмась быдкодь диалекттэз вылын, а 1920-30 воэзӧ Коми лапӧлын (ӧння Коми Республика) да ӧння Перем ладорись Коми кытшын нормируйтӧмась кык торья лыддьӧтан кыв: зыряналӧн коми кыв да перем коми кыв.
Ним.
Рочӧн термин "коми кыв" видзӧны кык вежӧртасын: 1) зыряналӧн коми кыв да 2) быдӧс коми отирлӧн сёрнитан кыв. Эта дырни перем коми кывнымӧс роччес шуӧны коми-пермяцкӧй языкӧн.
Сійӧн, мыля перем комиэз ассьыныс кывнысӧ зыряна моз жӧ шуӧны "коми кыв", то перем комиӧн баитікӧ колӧ торйӧтны кык вежӧртас и шуаннэзӧн, мед сорасьтӧг вежӧртны, мый йылісь бысниыс.
Эта понда мийӧ "коми кывнас" шуамӧ коми отирлісь сёрнитан кыв быдсӧн, а зыряналісь коми кывсӧ сідз и шуамӧ: "зыряналӧн коми кыв", нето "зыряналӧн кыв", эд миянлӧ и сідз вежӧртана: зырянаыс тай сё ни комиӧсь.
Термин "коми-перемяцкӧй кыв" туйӧ босьтамӧ термин "перем коми кыв". Этія шуанӧн вежӧртамӧ перем комиэзлӧн лыддьӧтан кыв.
Коми диалекттэз да сёрнитаннэз (наречиёэз) йылісь пондамӧ баитны сідз: "коми кывлӧн зыряна диалекттэз / сёрнитаннэз" да "коми кывлӧн перем диалекттэз / сёрнитаннэз".
Коми кывлӧн нимыс аркмӧма коми шуанісь. "Коми" шуаныслӧн вежӧртасыс коркӧ вӧлі ‘морт’. "Баитны комиӧн", сідзкӧ, лоӧ ‘баитны морт моз’.
Кывлӧн вужжез.
"Унажык сы йылісь видзӧт: Финн-йӧгра кыввез"
Коми кыв аркмӧма Урал вужсянь финн-йӧгра кыввез коласын. Финн-йӧгра кыввезӧн лыддисьӧны комиысся: удмурт кыв, мари кыв, мордва кыв (эрзя и мокша), вепс кыв, карел кыв, финн кыв, ижора кыв, вадья кыв, эст кыв, лив кыв, мадьяр кыв, ханты кыв да манси кыв. Медбӧрья куимсӧ пыртӧны йӧгра кыв чукӧрӧ, одззаэсӧ – финн кыв чукӧрӧ. Финн чукӧр пытшкын коми да удмурт аркмӧтӧны торья перым чукӧрок, нылӧн важ ай-маммез баитӧмась пӧ ӧтласа перым кыв вылын. Коми кыв да удмурт кыв жагӧника торйӧтчӧмась ӧтамӧдныскӧт миян эрася VIII вексянь.
Мукӧд коми шуаннэз коми да мӧдік финн-йӧгра кыввезын.
Диалекттэз.
"Унажык сы йылісь видзӧт: Коми диалекттэз"
Коми кывлісь диалекттэсӧ нимтӧны унажыксӧ ю ниммез сьӧрті, кытӧн коми йӧзыслӧн сія нето мӧд чукӧрыс олӧ. Туяліссез велалӧмась коми кылын торйӧтӧны перем коми да зыряна коми диалекттэз
Вылісь Иньва, Улісь Иньва, Нердва да Ӧнь диалекттэз ӧтлаӧтӧны лунвыв перем сёрнитанӧ, Кӧсладор да Луп диалекттэз ӧтлаӧтӧны ойвыв перем сёрнитанӧ.
Мукӧд отирыс Нердвасӧ озӧ лыддьӧ торья диалектӧн, а сэтісь баснисӧ пыртӧны Вылісь Иньва диалект пытшкӧ. Бӧра, Кӧсладор диалектісь мукӧд туялісьыс торйӧтӧ Кӧчладор диалект, а Луп диалектісь петкӧтӧ торья Нӧрыс диалект.
Сійӧн, мыля Кӧсладор диалект вылын отир баитӧ и кынымкӧ грездын Кама ю дорын, мукӧдыс шуӧны сійӧ диалектсӧ Кӧсва-Кама диалект (Кӧчладор диалектсянь сійӧ торйӧтӧмӧн).
Зюзьдін диалект лыддисьӧ рытвыв перем сёрнитанӧн; кӧть и сія жӧ сёрнитанӧ позьӧ пыртны Луза-Лэтка да Сыктыв йыв диалекттэз. Мукӧдыс бӧра пыртӧ зюзьдін диалектсӧ лунвыв зыряна сёрнитанӧ.
Язьва диалектыс важынсянь лыддисис коми кывлӧн асыввыв перем сёрнитан туйӧ. Ӧні мукӧд отирыс озӧ пыртӧ сійӧ перем сёрнитаннэз коласӧ да лэбтӧны бы сылісь статуссӧ торья кылӧдз ("коми-язьвинскӧй кыл" пӧ миян).
Луза-Лэтка, Сыктыв йыв, шӧрӧт Сыктыв да Печора диалекттэсӧ ӧтлаын шуӧны лунвыв зыряна сёрнитанӧн.
Эжва горув, Емва, Удора да Изьва диалекттэсӧ лыддьӧны ойывыв зыряна сёрнитанӧн.
Сыктывдін да Эжва йыв диалекттэсӧ озӧ ӧтлаӧтӧ сёрнитаннэзӧ, мыля нія аркмӧмась мӧдік сёрнитаннэз сорлалӧмись.
Сыктывдін диалектсӧ мукӧдыс шуӧны Сыктывкар берд диалектӧн, но этадз шуаныс сьӧкытӧв, сысянь сійӧ и вежамӧ кокнитжыкӧн, вежӧртасыс тай кольччӧ сія жӧ.
Изьва диалектсӧ мукӧд отирыс лыддьӧны торья кыв туйӧ ("изьва кыы"), но этія «кыы» вылын ӧтік букварся нем абу гижӧма.
Кык лыддьӧтан кыв.
"Унажык сы йылісь видзӧт: Перем коми кыв, Зыряналӧн коми кыв"
Коми анбур.
"Унажык сы йылісь видзӧт: Коми анбур "
Коми орфография.
"Унажык сы йылісь видзӧт: Коми орфография "
Шыэз.
"Унажык сы йылісь видзӧт: Коми сёрни шыэз "
Быдсӧн важ вужья шуаннэзын пантасьӧны 33 торья шы.
Коми кыв лад.
"Унажык сы йылісь видзӧт: Коми кыв лад "
Коми кыввӧр.
"Унажык сы йылісь видзӧт: Коми кыввӧр "
Кыв зоралӧм.
"Унажык сы йылісь видзӧт: Коми кывлӧн история "


Коми му.
Коми му — быдӧс муэз, кӧдна коми отир лыддьӧ аслас чужанінӧн.
Коми му вежӧртас увтӧ унажыксӧ пыртӧны талуння Коми Республика да Коми кытш. Но Коми муыс – эта эшӧ и ордча муэз, кытӧн комиэз важынсянь олӧны: Перем ладорись Чердын да Вишера районнэз, мукӧт муэз Совдор, Совкар, Сива, Карагай да Ильинскӧй районнэзісь, а сідзжӧ Киров лапӧлісь Зюзьдін да Камакатыт районнэз.


Коми отир.
Коми отир (мукӧд диалекттэзын: коми войтыр, коми утьӧр, коми йӧз) – финн-йӧгра вужись петӧм отир. Рӧдвуж сьӧрті комиэзлӧ медматынӧсь удмурттэз.
Коми отирлӧн горт муэз куйлӧны Коми Республикаын, Перем ладорын да Киров лапӧлын. Ыджыткодь чукӧррезӧн комиэз олӧны и ордча муэзын: Мурман лапӧлын, Яран кытшын, Ямал кытшын, Йӧгра кытшын.
Коми отирлӧн лыдыс Роч му пасьта 2002 вося гижӧтӧм сьӧрті вӧлӧма пӧ быдсӧн 434 248 морт. Унажыкыс олӧны Коми Республикаын (256,5 сюрс морт) да Перем ладорын (103,5 сюрс морт).
Коми отир пытшкын торьясьӧны кык ыджыт субэтнос: перем комиэз (125 235 морт) да коми зыряна (309 013 морт).
Коми-Зыряна коласісь ӧні мӧдӧны торйӧтчыны Изьва дорись комиэз (15 607 морт, кӧдна медбӧрья гижӧтӧм дырни босьтӧмась аслыныс ним изьватас, рочӧн – коми-ижемцы)
Перем комиэз коласісь торья отирӧн шусьӧны бы Язьва дорись мукӧд комиэз (20 морт, кӧдна 2002 вося гижӧтӧм дырни нимтӧмась асьнысӧ язьвинскӧй пермяккезӧн).
Мукӧд туяліссез лыддьӧны перем комиэзӧс да коми зырянаӧс торья этноссэз (народдэз) туйӧ. Этія нёджжӧлыс ӧддьӧн кивыв и роч юраліссезлӧ, да сысянь сідз и гижсьӧ быдӧс роч небӧггезын, этадз и велӧтӧны коми челядьӧс школаэзын.
Но асьнысӧ коми отир быдлаын ас кыв выланыс шуӧны комиэзӧн, быд комиыс шуӧ асьсӧ коми морт. Быдкодь регионнэзын быдмӧм комиэз мырсьытӧг вежӧртӧны ӧтамӧднысӧ, эд коми йӧзлӧн басниэз торьясьӧны токӧ кыдз диалекттэз. Ассиныс кывнысӧ комиэз быдлаын шуӧны коми кыв (диалекттэзын сідзжӧ "коми кыл", "коми кыы").
Перем ладорын да Коми Республикаын олісь комиэзлӧн эм быдас аслас кыв стандарт, кӧдӧ аркмӧтӧмӧмась татісь диалекттэз под вылын. Перем ладорись Коми кытшын лӧсьӧтӧм кывcӧ шуам перем коми кыв (нето "перем комиэзлӧн лыддьӧтан кыв", рочӧнжык: "коми-пермяцкӧй литературнӧй кыв"), а Коми Республикаын лӧсьӧтӧм кыв стандартсӧ – "коми зыряналӧн лыддьӧтан кыл"ӧн, нето дженытжыка коми зыряна кылӧн (асьныс зырянаыс сійӧ нимтӧны "коми гижӧд кыв").
Коми отирлӧн эм кык канкар – Кудымкар (Перем ладорись Коми кытшын) да Сыктывкар (Коми Республикаын).
Ним йылісь.
Медодз роччез шуӧмась быдӧс коми отирсӧ ӧтласа нимӧн – пермяна нето пермяки, пермичи, но XVII вексянь ойвыв комиэсӧ рочӧн пондісӧ гижны зырянаӧн, а лунвыв комиэсӧ – пермяккезӧн. Этнія ниммез дынӧ жагӧник велалісӧ и асьныс комиэз, да унажыкыс сідз и кутчисӧ шуны асьнысӧ, кӧр баитӧны рочӧн.
Ойвыв комиэз (зыряна) 1921 годӧ шупкисӧ роччезлісь босьтӧм нимкодьсӧ да рочӧн шуӧны асьнысӧ дзир комиэзӧн (коми народ пӧ мы), кӧть роч наукаын нагладь лӧсьӧтісӧ ним коми-зыряна, мед вежӧртны, кӧдладорись комиэз йылісь сёрниыс.
Коми кытшын олісь комиэзлӧ, кӧдна одзжык асьнысӧ шуисӧ рочӧн пермяки, а комиӧн коми, 1925 во бӧрын юраліссез тшӧктісӧ и рочӧн, и комиӧн шусьыны коми-пермяккезӧн (коми-пермяки). Коми отир татӧн дыр вермасисӧ, мед чапкыны этійӧ нимкодьсӧ, но 1937 во бӧрын сетчисӧ, кӧть и аспондасиныс сё шуӧны асьнысӧ важ мозӧн - коми.
Язьва дорын олісь комиэз ӧнӧдз шуӧны асьнысӧ рочӧн дзир пермяккезӧн, а Киров лапӧлын комиэз (зюзьдінса) – пермянаӧн.
Мукӧд перем комиэз (Сыктыв йылын, Лэт йылын да Луз дорын оліссез), кӧдна совет кадӧдз рочӧн шуӧмась асьнысӧ пермяккезӧн, ас кадӧ пырӧмась Коми Республикаӧ да ӧні наукаын лыддисьӧны коми зыряна колысын.
Изьва ю дорын олісь комиэз, кӧр мӧдӧны мыччавны ассиныс неӧткодьсӧ мӧдік зыряна коласісь шуӧны асьнысӧ изьватас, мый лоӧ ‘Изьва ладорын оліссез’. Рочӧн нія асьнысӧ шуӧны коми-ижемсаӧн (Ижмаӧн роччез нимтӧны Изьва юсӧ), кӧть и совет кадӧдз татісь отирыс вӧлі тӧдса кыдз ижемскӧй зыряна.
Перем коми кыв вылын, кӧр колӧ тодиль мыччавны кӧда субэтнос йылісь басниыс, пондамӧ гижны сідз: перем комиэз да коми зыряна.
Олан муэз.
Унажык сы йылісь видзӧт: Коми отирлӧн олан муэз
Лыд.
Унажык сы йылісь видзӧт: Коми отирлӧн демография
Янсалӧм.
Унажык сы йылісь видзӧт: Коми отирлӧн янсалӧм
Коми отир янсалӧ кык ыджыт тор вылӧ: перем комиэз да коми зыряна, кӧдна лоӧны коми отирлӧ медшӧр субэтноссэзӧн.
Быд ыджыт субэтносын этнограффез торйӧтӧны поснитжык чукӧррез. Коми отирлӧн эттшӧм чукӧррез олӧны мӧдіккезсянь торйынмоз, нылӧн эм аскоддяыс быдлуння оланын, поверьёэзын, юрбытаннэзын да быдӧс лов культураын.
Кыв.
Унажык сы йылісь видзӧт: Коми отирлӧн кыв
История.
Унажык сы йылісь видзӧт: Коми отирлӧн история


Коми отирлӧн сёян-юан.
Коми отирлӧн сёян-юан — важынся традиция, кӧдӧ комиэз веккез сьӧрна берегитӧны. Отир ӧнӧдз бура тӧдӧны важ сёяннэсӧ да лӧсьӧтӧны нійӧ нимлуннэз кежӧ да гӧтрасяннэз кежӧ. Быд локтісь мортсӧ коми керкуын потшуйтӧны ас сёянӧн. Сідз бура тыдалӧ — комиэз видзӧны ассиныс сёян традицияэз.
Сёян культура.
Сёйлісӧ коми отир пыр ӧтік кадӧ. Лунтырӧн сёйлісӧ нёлись: асывнас, луннас, лунся сёйӧм да ужын коласын вӧлі павжун, рытнас — ужын. Кӧслуналісӧ комиэс етша, но тӧдісӧ кӧслун да ульлун сёян.
Кослунся сёян.
Кӧс сёяныс вӧлі — лёнісь да пышись виӧн сорлалӧм рок (каша), пӧжӧм тшакьяшыд, пуӧм да жаритӧм картов, кӧс виӧн сорлалӧм кушман, суслоӧн да ырӧшӧн пӧжӧм сёртни, зӧрись пуӧм ляз (кисель), ягӧддэзісь керӧм юан.
Ульлунся сёян.
Кӧслуналӧм бӧрсянь сёйисӧ чериись да яйись пуӧм да пӧжӧм сёян, черинянь, пельняннез, тупӧссез. Берся сёян лӧсьӧтлісӧ вежалуннэз кежӧ: яяшыд, няняшыд, нӧкьяйӧв, мичӧтӧм кольттез, тупӧссез да мый да. Масленича кежӧ пӧжалісӧ блиннэз, Благовещеннё кежӧ — кай кодь нянь. Казьтісяннэз кежӧ лӧсьӧтлісӧ чериняннез, пельняннез да тупӧссез изӧм идісь да нӧкись. Медуна сёянсӧ лӧсьӧтлісӧ гӧтрасян кежӧ да Семик кежӧ.
Пельняннез.
Коми отир сёянсис йӧзыс бура тӧдӧны пельняннез. Кыдз шуӧны кывтуяліссез, сія кылыс шогмис кык торись — пель да нянь кыввезісь.
Вӧрись ӧктана сёян.
Сёянаныс комиэз паськыта пыртӧны ӧктӧм ягӧд, тшак, турун. Турун сёянсис отирыс медуна ӧктӧны пистик да пикан.
Юаннэз.
Ассяма коми юаннэзсис быдыслӧ тӧдсаӧсь чуж пизись керӧм сур да рудзӧга-зӧрья пизись — ырӧш. Ӧнӧдз этнӧ юаннэсӧ лӧсьӧтӧны быд вежалун кежӧ.
Сёян лӧсьӧтӧм да сёян доззэз.
Сёянсӧ комиэс тшӧкжыка пӧжисӧ да пуисӧ горын. Коліс кӧ лӧсьӧтны сёянсӧ перыта, сэк пуисӧ дорӧм куим кока таганка вылын, кӧда увтын вадзӧтлісӧ чаг-ёг. Сёян да пуан дозсӧ лӧсьӧтлісӧ быд грездын (деревняын) асланыс мастеровӧйез.
Базар вылын позис небны гӧрд сёйись, пуись да кӧртісь керӧм бекӧр-пань да дозмук (посуда). Быд керкуын вӧлісӧ пожум вужись да банісь керӧм доззэз. Унажыксӧ ныын видзисӧ пизь да сю, косьтӧм ягӧд да тшак, сов. Быдлунся сёян понда дыр видзисӧ сэтшӧм дозсӧ.
Сёрӧнжык, XIX век помын, вежалуннэз коста сёянсӧ пызан вылӧ пондісӧ ваявны стеклоись да фаянсісь керӧм дозын. Бура олісь отирыс дознысӧ видзисӧ керӧм шкап-посудниккезын.
Ӧння сёянпӧлӧс.
Ӧння кадӧ асланым коми сёян культураын лоисӧ вильмоза лӧсьӧтӧм блюдоэс. Сідз верданіннэзын, кафеэзын да рестораннэзын позьӧ адззыны — «кулич по-кудымкарски», «плюшки по-юрлински», «биточки по-гайнски», «жаркое по коми-пермяцки», «ырӧш по-кочёвски», «сур по-современному» да мый да.


Кордью (ю).
Кордью (сідзжӧ Кӧрддю, Гӧрддю) — неыджыт ю Перем ладорись Коми кытшын, Иньвалӧн шульга вож.
Кордьюлӧн кузяыс – 40 км. Бассейныс – 112 км² ыжда.
Ваыс кынмӧ октяб помын, а оссьӧ – апрель помын.
Медыджыт вожжес (шульгаланьсянь) – Буждӧмка, Ойвожка.
Ю дорын сулалӧны олан иннэз: Ганин, Юньга.


Космӧс (Юсьваӧ усян ю).
Космӧс (рочӧн Космоска) — неыджыт юок Перем ладорись Коми кытшын, Юсьвалӧн вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Косма ты.
Косма ты — Коми Республикаись Чилимдін районын ты. Татчӧ лӧсьӧтӧмась ихтиология сьӧрті заазник.
Тыыс кулӧ Косма ю бассейнын, Нонбур грездсянь 184 км ылынаын. Ыждаыс – 12,6 км², кузя – 14 км, пасьта – 3–4 км, шӧрӧт пыдына – 3 метра, медджуджытін – 14 м.
Косма тыӧ усьӧ Засарайка ю.
Тыын олӧ быдкодь чери: пелядь, нельма, чир, сиг, ряпушка, ком, кельчи, ельчик, ёді, ёкыш, дарга, налим.


Косья (ю).
Косья — неыджыт ю Перем ладорись Коми кытшын, Кӧсвалӧн шульга вож.
Косьялӧн кузяыс – 25 км. Бассейныс – 187 км² ыжда.
Юыс кынмӧ октяб помын, а оссьӧ – апрель помын.
Медыджыт вожыс – Омен ю.
Косья уссёын сулалӧ Мараты посёлок.


Котелинка (ю).
Котелинка — неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Котелинкалӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Коча посадму.
Коча посадму (рочӧнжык: Большекочинскӧй сельскӧй поселеннё) — веськӧтлан юкӧт Перем ладорись Коми кытшын, Кӧчладор районас.
2009 во кежӧ татӧн вӧлі ӧтік посад да даскуим грезд (деревня). Олісссес – 1228 морт, кӧдна видзӧны 428 горт.
Шӧрин – Ыджыт Коча посад, кытӧн олӧны посадмуись невна не джын отирыс – 564 морт.
Юралісьыс: Рискова Мария Александровна
Посадмуись веськӧтланлӧн адрес: 619331, Ыджыт Коча.


Краснодар.
Краснодар — этӧ кар Рочмуын, Краснодар ладорлӧн канкар.


Краснояр ладор.
Краснояр ладор (рочӧнжык: Красноярскӧй край) — веськӧтлан юкӧт Роч муын, Роч Федерация видзантор (субъект). Пырӧ Сибир федерал кытшӧ.
Краснояр ладор – Роч муас ыжда сьӧрті мӧд регион.
Веськӧтлан юкӧт Краснояр муас вӧлі осьтӧм 1934 годӧ декаб 7 лунӧ.
География.
Краснояр ладӧр куйлӧ Сибир шӧрын, Енисей ю бассейнын. Босьтӧ Роч муись 13,86 %.
Ойвылын Краснояр ладорыс петӧ саридз дорӧ, татӧн куйлӧны Ойвыв йыа океан бердісь Кара саридз да Лӧпта саридз.
Ордчӧн Краснояр ладоркӧт куйлӧны: асыввылын – Якутму да Иркут лапӧв, лунвылын – Тыва, Хакасму, Кемеров да Том лапӧввез, рытвылын – Йӧгра кытш да Ямалісь Яран кытш.


Кресення.
Кресення (комиӧнжык: енлун) — сія медбӧрья лун недель вылас, овлӧ пывсянлун да вильлун коласын.


Кривощёкова-Гантман Антонина Семёновна.
Кривощёкова-Гантман Антонина Семёновна (1921–1995) — коми лингвист, доцент. Туяліс перем коми кыв, унажыксӧ ономастика. Филология сьӧрті кандидат.
Олантуй.
Кривощёкова Антонина чужис 1921 август 17 лунӧ Юсьва районісь Вижӧв деревняын. Помаліс Кудымкарись педагогика сьӧрті училищё, 1939 годӧ ыстісӧ велӧтчыны Ленинградӧ государственнӧй университетӧ чудь-йӧгра кыввез сьӧрті факультет вылӧ. Айму понда ыджыт косясян коста уджаліс медсойӧн блоктруйтӧм Ленинградын. Университетсӧ помалӧм бӧрын велӧтчис аспирантураын.
1952 годӧ дорйис кандидат ним шедтан диссертация «Словарный состав и словоизменение иньвенского диалекта коми-пермяцкого языка» тема вылӧ.
Уджаліс Кудымкарас велӧтіссез институтын, сыбӧрын 1955 восянь пондіс уджавны Перемас педагогика сьӧрті государственнӧй институтын, кытӧн оссис перем коми юкӧт. Эстӧн сія уджаліс 30 годся дыржык.
Небӧггез.
Лӧсьӧтіс студенттэз понда велӧтан да отсасян небӧггез, туйдӧтан литература да программаэз. Гижис 90 гӧгӧр статья. Сылӧн туялан редакция да соавторствоын петісӧ учебниккез. Ӧтлаын Р. М. Баталовакӧт сія лӧсьӧтіс «Коми-пермяцкӧй орфографическӧй словарь» да «Коми-пермяцко-русскӧй словарь».
Ошканпасэз.
Педагоггезӧс велӧтӧм-лӧсьӧтӧм понда да ассис наука удж пуктӧм понда наградитӧм «Отличник народного просвещения РСФСР» значокӧн да сизим медальӧн.


Кубень (Юсьва район).
Кубе́нь (рочӧнжык Кубенё́ва) — Перем ладорись Коми кытшын, Юсьва районас грезд (деревня). Грездыс сулалӧ Истер ю дорын.
Кубеньныс пырӧ Карпов посадмуӧ.


Кува (Иньваӧ усян ю).
Кува́ — ыджыткодь ю Перем ладорись Коми кытшын, Иньвалӧн шульга вож.
Кувалӧн кузяыс – 100 км. Бассейныс – 872 км² ыжда.
Ваыс кынмӧ октяб помын, а оссьӧ – апрель помын.
Куваӧн шусьӧ сідзжӧ Кува ю дорын сулалан ыджыт посад.
Кува посадся ю пӧлӧн кыссьӧны грезддэз (деревняэз): Ыджыт да Учӧт Сидӧр, Пиктовка, Васюк, Мальцов, Силин, Ёгоров, Митёв, Першин, Метшкӧр, Дёмина да посад Отёв.
Кува уссёын сулалӧ Кудымкар.


Кува (Кудымкар район).
Кува́ — Перем ладорись Коми кытшын, Кудымкар районісь Белоёв посадмуын посад. Куйлӧ Кудымкарсянь асыввылӧ 40 км ылынаын, Кува ю дорын, Кӧчкар ю уссёын. Кӧркӧ татӧн вӧлі Кува сельсоветлӧн шӧрин.


Кудымкар.
Кудымкар — Перем ладорись Коми кытшын кар, Кудымкар районлӧн шӧрин да Коми кытшлӧн канкар.
Кудымкар куйлӧ Перемсянь 201 км ылынаын, Коми кытш лунвылын, Иньва ю кыкнан ладорын да мымдакӧ Кува ю уссёын. Карыс дорӧт мунӧ автомагистраль Гайна—Менделеева.
Карыс 25,3 км² ыжда, олӧны татӧн 30,7 сюрс морт (2010).
История.
Отир пондӧмась овны ӧння Кудымкар местаын важынся каддэзсянь. 1472 годӧ энія муэз ӧтлаын Ыджыт Перемкӧт пырӧмась Мӧсква кипод увтӧ.
Медодз Кудымкарсӧ (Кудымкор) казьтылӧма И. И. Яхонтов 1579 воын, сэк татӧн олӧмась пӧ 11 айка морт да вӧлі сизим горт. В 1609 годӧ Кудымкар гӧгӧр эм ни аслас кытш, кытчӧ пырӧмась нёль грезд. XVII векӧ Кудымкар лоас Иньва ладор понда шӧрин туйӧ. 1623 воын М. Кайсаров гижӧтан небоггез сьӧрті Кудымкарыт — погост, кӧда кипод увтӧ пырӧны 11 грезд да 13 починок.
1833 годӧ Кудымкар посадас официальнӧя осьтӧмась Строгановвез вотчиналӧн Иньва дача понда кытшӧн веськӧтлан, а 1837 годӧ татчӧ лӧсьӧтӧмась стан приставлісь патера. 1850 воын Н. А. Рогов сьӧрті посадас вӧлі 100 горт, кытӧн олӧмась 700 морт.
Кува дa Иньва юэзлӧн ӧтлaacьӧм мecтаын бытшӧмa пукcьӧмa пocaд cтpoитcиc дa пacькaліc. Cтpoитчӧмыc нуӧтcиc C.В. Cтpoгaнoвa грaфинялӧн accямa плaн cьӧpті, кытӧн бaитcиc и Иньвa ю весьтӧт пос строитӧм йылісь, кӧда народас шусис «софийскӧйӧн». Ӧнӧдз важ Кудымкар мыгӧрын кокнита казясьӧны веськыт туйез, кӧдна аркмӧтӧны кварталлэз, да изісь керӧм вичку гӧгӧрись медӧшрӧт отаин, кӧда вылын чулaвліcӧ быдкодь вeжaлуннэз.
1908 годӧ Кудымкарын олӧмась 1192 морт. Татӧн пукаліс Перем губерняись Совкар уездлӧн 3-ӧт стан вылын юралісь. Этія станӧ пырлӧма ӧння Кудымкар район да ордча муэз ӧння Юсьва да Карагай районнэзісь.
Кудымкарын сія кадӧ вӧлі нёлькласса велӧтчанін, земство осьтлӧма тодиль школа и нывкаэз понда. Уджалӧмась библиотека, больнича да ветеринар пункт, челядь понда юрсюянін, богодельня. Кува ю вылын керӧмась пором да сувтӧтӧмась мельнича. Карын поздісис вӧрвидзан контора, потребитіссезлӧн котыр. Год вылас куимись чулӧтлӧмась ярманкаэз, быд недель осьтлӧмась базар. 1909 годӧ татчӧ лӧсьӧтӧмась пошта-телеграф юкӧт.
Советтэз дырни Кудымкар пондіс быдмыны чожажык. 1931 годӧ посад туйӧ сія лоис карокӧн, а 1938 воын сійӧ керисӧ карӧн.
Кудымкарас пондісӧ уджавны: 1927 годӧ педагогика сьӧрті велӧтчанін (медодз техникум), 1929 годӧ вӧртехникум (медодз техникумлӧн юкӧт), 1930 годӧ му-видз уджалӧм сьӧрті техникум, 1930 жӧ годӧ медицина сьӧрті велӧтчанін (перво фельдшер-акушеррез понда школа); война бӧрын Кудымкарас осьтісӧ техника профессияэзӧ велӧтан кынымкӧ керку.
1920 воэз помын – 1930 воэз одзза джынын татӧн осьтӧны неыджыт уджаиннэз отир олан да кӧзяйство понда товаррез лэдзӧм могись: чугункисьтан да дорсян, пууджалан да лёнвесӧтан, кучик-кӧмкӧт, кирпич, ви, тракмав-патока, пӧжасэз, быдкодь юаннэз лэдзан. Зораммӧма и изан удж: Юринаын лӧсьӧтісӧ элеватор да няньзавод. 1936 годӧ Кудымкарын оссьӧ трест Комипермлес, кӧда бердын 1937 годӧ лӧсьӧтӧны механика дзоньталан медшӧрӧт мастерскӧйез (сэсся лоисӧ заводӧн). 1931-1934 воэз сьӧрна нюжӧтісӧ кӧдзаӧсь автотуй Менделеева—Кудымкар, кӧда пыр Коми кытшсяняс позис петны кӧрт туй дорӧ.
Уличаэз.
Коми кытш делоэз сьӧрті министраин
И. Я. Кривощёков нима шоччисян парк
Отир.
2010 во пондӧтчан кежӧ Кудымкарын олісӧ 30,7 сюрс морт. 2002 вося гижӧтӧм коста 64 % оліссез коласын вӧліӧ комиӧсь, 33 % рочӧсь. Но карын унажыксӧ чулӧтӧны берсясӧ роч кыв вылын.
Экономика.
Медыджыт берся керӧтан уджаиннэз: ОАО «Молоко» (йӧв продуктаэз) да яйкомбинат, кӧдна мылькйӧн кайӧны мӧдік уджаиннэз коасын лэдзӧмыс дон сьӧрті. Ӧтлаын нянь, сёян да фруктаэз лэдзан комбинаттэзкӧт нія сетӧны Кудымкарын лэдзӧмись 2/3 (сьӧмӧн кӧ лыддьыны).
1990 воэзӧдз медыджыт уджинӧн вӧлі Электромеханика сьӧрті завод (Перемись приборкеран ӧтувтчӧмлӧн филиал). Уджалісӧ заводас 1,2 сюрс морт – Кудымкар индустрияын уджаліссезісь куимӧт тор. Сэсся заводсӧ пӧдналӧмась, а отирсӧ чапкӧмась ӧтӧрӧ.
Кудымкарӧ электровын локтӧ Перемсянь кык ЛЭП-110 сьӧрті, сэсся сійӧ иньдӧтӧны Коми кытш районнэзӧ.
Транспорт.
Коми кытшись асторья автомобиллезісь кумимӧт торыс - кудымкарсалӧн.
Культура да велӧтан.
Кудымкарын уджалӧны вит шӧрӧт школа, кык пондӧтчан школа, нёль лицей, челядь понда кужӧттэз сьӧрті школа, культура керкуэз кыка, сизим клуб, паськытэкрана Кинотеатр «Комсомолец», культура да шоччисян парк (И. Я. Кривощёков нима); неважын лӧсьӧтӧмась Культура шӧрин, кытӧн эм ыджыт видзӧтан зал, уна быдкодь жыррез кужӧттэз зорӧтісь отир понда.
1988 воын РАН УрО-лӧн Коми туялан шӧринсянь Кудымкарас осьтісӧ Перем коми отир олан туялӧм сьӧрті юкӧт, кытӧн туялӧны коми Пармаись кыв, литература, фольклор, археология, этнография да история. Ӧні юкӧтсӧ вуджӧтӧмась Перем кипод увтӧ.
Спорт.
Челядь да томмез понда спорт школаын чеччалӧны трамплиннэз йылісь (лямпа трамплиннэза комплекс), котрасьӧны лямпаэз вылын, вермасьӧны самбоӧн да боксӧн, занимайтчӧны кокнит (стадион «Парма») да сьӧкыт атлетикаӧн, зорӧтӧм и мӧдпӧлӧс спортыс. 2008 воын карын осьтісӧ бассейн.
Медиа.
1992 годӧ Кудымкар гӧгӧрись радио- и телеыстаннэз под вылын пондіс уджавны телерадиокомитет. Ӧні быдӧс Перем кипод увтын.
Сингажӧтаннэз.
Эмӧсь архитектура казьмӧтаннэз – Строгановлӧн кӧркӧся контора да Микола вичку (XVIII век).


Кудымкар район.
Куды́мкар райо́н (рочӧнжык Куды́мкарскӧй райо́н) — веськӧтлан юкӧт Перем ладорись Коми кытшын. Куйлӧ Иньва ю катытын, да Иньваӧ усян Кува да Велва юэз пӧлӧн.
Лӧсьӧтӧм февраль 27 лунӧ 1924 годӧ. Медодз вӧлі Кама катыт кытшын, а февраль 26 лунӧ 1925 воын, Коми кытш аркмикӧ, лоис сы торӧн.
Ыждаыс 4733 км2. Ойвывсянь лунвылӧ районыс нюжалӧ 105 км ылына, рытвывсянь асыввылӧ волокыс 110 км ылына. Межаасьӧ ойвылын Кӧсладор да Юрла районнэзкӧт, рытвылын – Зюзьдін (Афанасьева) районкӧт, лунвылын – Сива да Карагай районнэзкӧт, асыввылын – Юсьва да Совдор районнэзкӧт.
Районын лыддисьӧ 279 олан ин, ны коласын 11 посад, 9 посёлок да 259 грезд (деревня). Олӧны 27,9 сюрс морт. Кудымкар районын медуна коми отир. Йӧзыслӧн топыта – 7,1 морт/км2-ын.
Район вылын юралісьыс – Климов Валерий Анатольевич (2010 восянь).
География.
Му вевдӧр сьӧрті – волькыткодь мысаин, рытвылын лэбӧны лажмытик Кымайыв мыссэз, а ой-рытвылын – Кондӧс мыссэз. Климат небыта континентвывся, кӧдзыттэз оз овлӧ 102 лунӧн. Шӧрӧт шонтӧгыс (температура) январь коста -15,7°С, июль коста +17,6°С. Медвылӧ шонтӧгыс кайлӧма кӧркӧ +37°С-ӧдз, медкӧдзыт вӧлӧма -48°С. Енӧжва усьӧ год сьӧрна 518 мм мымда.
Район му кузя котӧртӧны Иньва да сылӧн вожжез. Ны коласын медкузьӧсь – Кува, Юсьва да Велва.
Мусиныс унажыксӧ ежаа-шаргуна да сёйвевья, мукӧдлаын ежаа-шома, юэз пӧлӧн – видзвыв ежаа. Быдӧс муэз буракодь шогмӧтанаӧсь, но нійӧ колӧ пыр вынсьӧтны.
Быдмассэз нія жӧ, кыдз и быдлаӧт лунвыв тайга ойладорын. Дӧс муись вӧрсялӧма 67%, медуна быдмӧ кӧз (48%) да кыдз (39%). Панталан татісь и пожум, пипу, ньывпу, нинпу; ыджыт пуэз увтын быдмӧны поснит кора тэлляэз. Унакодь видззез, мукӧдлаын нюррез.
Вӧррезын олӧны вӧрмӧс, ош, кӧин, руч, вӧркань, тулан, ур. Кай-пӧткаись пантасьлӧны дозмӧр, сьӧла, тар, кыр, ыбшар, пытьканкай, герскан. Юэзын уялӧны пескан, тыпыв, сирчери, ёкыш, ёді.
Вӧр-ваись аскоддя ладорӧн лыддиссьӧ Ӧстап нюр; куимлаын дорйӧны и быдмасэз (шуам, Иньва йылын Буждӧм кӧзъяинас). Ыджыт интерес видзӧны Крӧт урочищё, Кува дорись пожума яг да пруд, а сідзжӧ Ошыбись дорйӧмин.
Лунвывсянь ойвылӧ район му кузя мунӧ асфальтӧсь автотуй, кӧда кыссьӧ сэсся Гайналаньӧ. Район пасьта этія ыджыт туйсяняс ӧтмӧдӧрӧ вожасьӧны учӧтжык туйез: асфальтісь, гравийись да муись.
Кӧзяйство.
Кудымкар районын важынсянь зорамӧ быдкодь чужӧма экономика.
Му-видз уджалӧм аркмӧтӧ район кӧзяйстволӧ под. Иньдӧтӧм ас товаррезлӧн да керӧм уджжез и кысйӧттэзлӧн (услугаэзлӧн) ыждаыс лоӧ 158,503 млн. шайт нето 53 % ӧтласа ыжда сьӧрті.
Му-видз районас уджалӧны 9 уджкеранінын, крессяна-фермеррезлӧн 24 кӧзяйствоын да 9,9 сюрс мымда асторья гортгӧгӧрся кӧзяйствоын.
2008 годӧ му-видз уджалӧм сьӧрті уджкераніннэзын кӧдзан ыб вӧлі 19237 га, м. ш. 2007 воын мымда. Быдсӧн район пасьта изӧма 14733 т сю, шогмӧтан етшыс - 16,4 ц/га. Медуна сю изӧма СПК «Рочму» - 7672 т нето 52% район пасьта быдӧс изӧмсис, шогмӧтан етшыс сылӧн 24,8 ц/га.
01.01.2009 кежӧ сюра гырись подаыс вӧлӧма 5636 юр, м.ш. 256 юрӧн етшажык 2007 воынся. 2008 год сьӧрна районас босьтӧма йӧв 7926 т, этӧ лоӧ 2007 во сьӧрті 94%. Быд мӧссянь высьтӧма шӧркодя район пасьта 3560 кг етш. Яйсӧ вузалӧмась район пасьта 660 т.
Берся керӧтан комплекс районас тэчӧма сёян керӧмись да вӧр заптӧмись. Берся керӧтӧмын лэдзан индексыс 2008 годӧ лоис 114,5 % (2007 г. - 120,8%).
Вӧр лэдзан комплексын уджалӧны кӧзяйство видзан 106 субъект. Иньдӧтӧм ас товарыс сьӧрті нылӧн пай лоӧ 18% ӧтласа ыждаись. Заптӧма 170,4 тыс. м3 вӧр, этія лыдсис 44,0 тыс. м3 заптісӧ кӧртмаліссез. Медколан продукция вузалӧма сымдаӧн: гӧгрӧса вӧр – 85,98 тыс. м3, пилитӧм материаллэз – 7,465 тыс. м3, олан керкуэз – 1190 кв. м.
Ыджыт пай босьтӧ и ОАО «Кудымкарись яйкомбинат» - 15% ӧтласа ыждаись.
Районын эм 322 уджбергӧтісь и 86 учӧт уджкеранін. Учӧт уджкераніннэс 1 сюрс олісьыс вылӧ лоӧны 16-а. Быдсӧн сія секторын уджалӧ 1,3 сюрс морт.
2008 годӧ отир олан понда керкуэсӧ вептӧмась 2436,8 кв. метра ыжда.
Эм 220 мымда вузасянін. Товар бергӧтӧмын медыджыт пай шедӧ вузасян кооперациялӧ – 51%.
Туйез. Быдӧнлӧ ветлана авто туйезлӧн кузяыс район веськӧтлан увтын 837,8 км. Сэсся эшӧ олан пункттэз пытшкӧт мунан туйез лоӧны быдсӧн кузянас 1087 км. Район му вылӧт мунӧ федерациялӧн магистраль Нытва - Кудымкар, кӧда лоас орӧтокӧн Ойвывся транспорт кориодорлӧн (ойвывся маршрут Перем-Сыктывкар-Котлас-Питер).
Кӧрттуйез абуӧсь. Медматын кӧрттуй поз, Менделеёв, куйлӧ район шӧринсянь 100 км ылынаын.
Районас эм йитчаныслӧн (связьлӧн) быдӧс ӧння виддэз.
Сьӧм бергӧтан инфраструктура районын буркодь: татӧн эмӧсь филиаллэз да баитчаніннэз кык федеральнӧй да регионісь банккезлӧн.
Годвывся бюджет Кудымкар районыслӧн 700 млн. шайтся унажык.
Шӧрӧт удждон районас петӧ 6583,1 шайт.
Культура дмд..
Районын эм 46 бурдӧтчанін: 4 больнича, 36 ФАП, 1 поликлиника, посад отирӧс веськӧтан 5 амбулатория. Быдсӧн бурдӧтан керкуэзын 2008 годӧ уджалісӧ 32 веськӧтісь, шӧрӧт медперсонал – 255 морт.
Районын эм отирӧс велӧтан 27 керку (14 шӧрӧт школа, кыкьямыс нетыр шӧрӧт школа, вит пондӧтчан школа), эм челядь понда кык тодиль велӧтчанін (Челядь да томмез понда спорт школа, Челядь кужӧммез зорӧтан шӧрин), 35 челядь сад. Быдсӧн ныын велӧтчӧны нето быдтіссьӧны 3881 нывка и зонка (2931-а – школаэзын, 950-а – челядь саддэзын), уджалӧны 500 педагог.
Культурасӧ районын видзӧны: клуб кодь 40 керку, автоклуб, челядь понда кужӧттэз (искусствоэз) сьӧрті школа, 33 библиотека.
Районісь отир понда петӧ асланыс газета - «Иньвенскӧй край».
Олан иннэз.
Омӧн район пасьта ӧні сулалӧны 275 олан ин. Статус сьӧрті ны коласын эмӧсь 11 посад, 9 посёлок да 255 грезд (деревня). Медыджыт посаддэз – Белоёв, Кува да Иньвайыв, медыджыт посёлоккез – Велва База, Берёзовка да Верх Буждӧм, медыджыт грезддэз – Степановчи, Таров да Кекур).


Кузьва (Куваӧ усян ю).
Кузьва — неыджыт ю Перем ладорись Коми кытшын, Кувалӧн веськыт вож.
Кузьвалӧн кузяыс – 34 км. Бассейныс – 80 км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз: Важ Кузьва, Александровчи, Сергеёв.


Кузьва (Кудымкар район).
Ку́зьва — Перем ладорись Коми кытшын, Кудымкар районісь Белоёв посадмуын грезд (деревня). Сулалӧ Кува ю дорын.


Куим порсьпиян.
Куим порсьпиян (англия: "Three Little Pigs") — этӧ тӧдса сказка челядь понда.


Кулӧмдін район.
Кулӧмдін район (рочӧнжык: Усть-Куломскӧй район) — веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Кулӧмдін посадын. Кулӧмдінсянь Сыктывкарӧдз 189 км ылына.
Районыс аркмӧтӧм 1929 июль 15 лунӧ.
География.
Кулӧмдін районыс 26,2 сюрс км² ыжда. Куйлӧ Коми Республика лунвылын. Межаасьӧ Уква кар кытшкӧт да Сӧснагорт районкӧт ойвылын, Мылдін районкӧт асыввылын, Перем ладоркӧт и Коми кытшыскӧт лунвылын да Кӧрткерӧс районкӧт рытвылын.
Мувевдӧрыс – мыссэза волькытін, кӧдӧ торйӧтӧны юэз.
Медыджыт ю Кулӧмдін районас – Эжва, кӧда дорын сулалӧ ачыс Кулӧмдіныс да районісь мӧдік гырисьжык посаддэз. Район кузя котӧртӧны и Эжвалӧн вожжес: Войвыв Кӧтйӧм, Лунвыв Мылва, Нем, Вӧль да мӧдік юэз.
Климат районас шӧркодя континентвывся. Январ коста шӧрӧт шонтӧгыс –15,5 °С, июль коста +16 °С.
Колана шедтассэз: строитчан материаллэз (сы лыдын мраморвевья доломиттэз да строматолитвевья извесняккез), торф, мусир, унаазота геливевья газзэз, мурӧма шом, алмаззэз, зарни. Тиман да Пузла гӧгӧрын куйлӧны бур бокситтэз, кӧднаын уна сёйму да етша кӧрт.
История.
Медодзза морт Кулӧмдін ладорӧ локтӧма эшӧ мезолит кадӧ, 8–10 сюрс годӧн миян луннэзся одзжык. Районісь адззалӧмась археология сьӧрті уна казьмӧтан из эпохасянь шӧрӧт веккезӧдз. Ны коласын оланіннэз, шойнаэз, юрбытаніннэз.
Татісь грезддэз (деревняэз) йылісь медодз казьтывсьӧ Яренск уезд гижӧтан небӧгын (ХVІІ век). Сія жӧ векся мӧд джынас, отирыс татӧн унажык лоӧма да, аркмис торья волось, кӧдалӧн шӧрин лоис Кулӧмдін погостын.
XVIII векӧ татісь муэз вылӧ пондіс буржыка видзӧны роч кан (государство). Екатерина II, медбы лӧсьӧтны ва туй Чочком да Каспи саридззез коласын, шуис ӧтлаӧтны Волгасӧ Вынва бассейнкӧт. Эта понда 1776-сянь 1822 годӧдз татӧн гарйисӧ канал (Ойвыв Кать канал). Каналыс уджаліс сэсся 1822-сянь 1848 воӧдз, но и сы бӧрын, кӧр сійӧ кан нимянь пӧдналісӧ, крессяна да купеччез кыскывлісӧ сы кузя товаррез. Ӧні эшӧ кӧркӧся канал доррезын тыдалӧны киссьӧм шлюззэз.
XIX пом кежӧ Кулӧмдін буракодь ни быдмӧма да лоӧм веськӧтлӧмын, кӧзяйствоын да культураын тыдалана шӧрин туйӧ. Сы ладорын осьтӧмась велӧтаніннэз: Кулӧмдінӧ – училищё (1843), Немдінӧ – школа (1860), Помӧсдінӧ – бӧра училищё (1861). 1890 воын Кулӧмдінас лӧсьӧтӧмась медодзза больнича, а 1899 воын и медодзза библиотека. XIX век мӧд джынын архитекторрез А.Иваницкӧй да В.Шильдкнехт проекттэз сьӧрті Ульянаас вильмӧтӧмась Стречалун нима Степан монастырлісь керкуэз. Важ висьттэз сьӧрті монастырсӧ лӧсьӧтӧма эшӧ вежа Степан XIV векын. Этія монастырыс дыр кад сьӧрна вӧлӧма вичкуся шӧринӧн Коми муын.
Кан нимсянь Кулӧмдін район вӧлі осьтӧма 1929 годӧ июль 15 лунӧ. Сэк ВЦИК и лэдзӧма постановленнё виль веськӧтлан юкӧт аркмӧтӧм йылісь.
Отир.
Оліссез Кулӧмдін районас 30,7 сюрс морт. Олӧны унажыкыс комиэз (70%) да роччез (20%).
Веськӧтлӧм.
Район вылын юралісьыс Каплин Сергей Петрович (2007 мартсянь). Веськӧтланыс: 168060, Кулӧмдін район, Кулӧмдін посад, Сӧвет туй, 37. Факсыс (82137) 946-91. Районісь сӧветын медыджыт – Кондрашкин Александр Николаевич.
Янсалӧм.
Кулӧмдін район янсӧтчӧ 22 посадму вылӧ.
Оланіннэз.
Кулӧмдін районын 63 оланін: 16 посад, 22 посёлок да 25 грезд.
Экономика.
Кулӧмдін районын ӧні осьтӧмӧсь 300-ся унажык уджаин. Нысся эмӧсь ас вылӧ уджаліссез 375-а. 25% отирыс ноксьӧны промышленносьын, 6,6% му-видз уджалӧмын да 33% вузасьӧмын.
Му-видз уджалӧм районас видзӧны нёль СПК («Пожӧг», «Помӧсдін», «Руч2», «Пожӧг-3К»), крессяна-фермеррезлӧн 28 кӧзяйство, кык ООО («Кулӧмдінса МТС», «Кулӧмдінса ПМК»). Этася отирыс видзӧны 11256 ас кӧзяйство. Во сьӧрна шӧркодяс му-видз уджаиннэз лэдзӧны продукция 80 млн. шайт дон.
Му-видз угоддёэз быдсӧн районас 15,9 сюрс га, куимӧт тор ныись – гӧран муэз. Пода видзӧмын продуктаэз лэдзӧмыс лоӧ, лыддьыны кӧ ловья сьӧкта сьӧрті, 115 т., 1,3 сюрс т. йӧв, 1,5 т. чери.
Промышленносьын шӧркодяс во сьӧрна лэдзӧны товарресӧ 1 млрд. шайт дона.
Ыджыт пай район кӧзяйствоӧ пуктӧ вӧрлэдзӧм. Быд во заптӧны 1 млн. кубометрася унажык пу, лэдзӧны 60 сюрс кубометра пиломатериаллэз. Ӧні районас мӧдӧны лӧсьӧтны пу керӧтан завод (ООО «ЦентроВудКом»), кӧдалӧн этшыс лоас 750 сюрс кубометра мымда дась лэдзӧмыс.
Автотуйезлӧн ӧтласа кузя 900 км, куимӧт тор ныись чорыт вевттьӧсаӧсь.
Телефон пыр йитчыны ӧні позьӧ кокнита. Эм сівывся оптик визь Сыктывкар–Кулӧмдін, 10 оланінын лӧсьӧтӧмӧсь лыдпасвывся станцияэз, быд оланінӧ сувтӧтӧмӧсь ӧтласа таксофоннэз. Мобильниккез пыр йитчӧм видзӧны операторрез: «МТС», «Мегафон», «Теле2», «Билайн».
Культура.
Кулӧмдін районын петӧ коми кыв ылын казета «Парма гор». Эм литература сьӧрті клуб «Эжва». Кулӧмдінісь библиотекаын быд во чулӧтӧны Тима Веньлӧ сиӧм лыддьӧтӧммез.


Купрӧс посадму.
Купрӧс посадму (рочӧнжык: Купросскӧй сельскӧй поселеннё) — веськӧтлан юкӧт Перем ладорись Коми кытшын, Юсьва районас. Аркмис кӧркӧся Купрӧс, Киминчи, Крокалёв, Аксёновчи да Тукачёв сельсоветтэзісь муэз ӧтлаӧтӧмӧн.
2009 во кежӧ татӧн вӧлі нёль посад, кык посёлок да 33 грезд (деревня). Оліссез – 3300 морт, гортвидзаннэз 1257-а.
Посадмуись шӧрин - Купрӧс посадын. Веськӧтланлӧн телефоныс (834246) 2–53–32.
Юралісьыс – Ужегова Нина Николаевна


Купрӧска (ю).
Купрӧска — неыджыт юок Перем ладорись Коми кытшын, Иньвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧ Купрӧс посад.


Курӧг.
Курӧг () — сія кай, гортся пӧтка.


Курув.
Курув ("Курӧг кар") — этія посад Польшаын, Люблин воеводствоын.


Курул.
Курул (язьвин: "Курул, Пөршөкова";) — этӧ грезд Рочмуын, Перем ладорлӧн Вишера районын.


Курык мари кыв.
Курык мари кыв (рочӧнжык: горномарийскӧй язык) — мари кывлӧн районнӧй вариант, кӧдӧ зорӧтӧны Мари Республикаись кынымкӧ лунвыв районнэзын. Курык мари кыв ӧтлаын мари кывлӧн олык варианткӧт да роч стандарт кывкӧт лыддиссьӧ каналан кывнас Мари Республикаын.
Мари отир, кӧдна баитӧны мари кыв вылын курык вариант сьӧрті – 36,8 сюрс мымда морт.


Кутш.
Кутш () — сія лёк кай.


Куч (ю).
Куч (сідзжӧ Кутш, рочӧн Куча) — неыджыт юок Перем ладорись Коми кытшын, Иньвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Куч дорын сулалӧ Алям грезд.


Кушмановка (Исаковкаӧ усян ю).
Кушмановка — неыджыт юок Перем ладорись Коми кытшын, Метшкӧрӧ усян Исаковкалӧн шульга вож.
Юыс – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Куштыв (Юсьваӧ усян ю).
Куштыв (рочӧн Куштыл) — неыджыт юок Перем ладорись Коми кытшын, Юсьвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Кыв.
Кыв (язьвин "көл") — этӧ пас система.


Кыв лад.
Кыв лад — отир кывлӧн тэчас. Кыв ладсӧ туялӧ грамматика. Кыв лад видзӧ ас пытшкын шуаннэсӧ (торья кыввесӧ) аркмӧтан формаэз, шуаннэзлісь вежласян формаэз, да шуаннэсӧ йитан структураэз. Одзза юкӧтыс шусьӧ кываркмӧм (дериватология), мӧдыс – морфология, куимӧтыс – синтаксис.
Форма да йитчан туйез сьӧрті ӧткодь шуаннэс кыв ладын чукӧртчӧны сёрни торрезӧ. Коми кылын быдсӧн дас сёрни тор. Вита асвынаӧсь: эманим, тӧдчанним, лыдним, тӧдчанкыв, кадакыв, мукӧдыс – отсасянаӧсь: нимвежлас, торок, йитӧс, ыкӧстан, серкыв.
Шуаннэз (торья кыввез) йитчӧны кывтэчассэзӧ да сёрникузяэзӧ.


Кывтэчас.
Кывтэчас — кык нето унажык асвына шуан, кӧдна йитчӧмӧсь вежӧртас ладорсянь да кыв лад сьӧрті. Кывтэчассӧ велӧтӧ-туялӧ синтаксис.
Быд асвына шуан кокнита йитсьӧ мӧдік шуаннэзкӧт. Сідз, кыв ыб позьӧ йитны кыввезкӧт: "паськыт" ("паськыт ыб"), "гӧрӧм" ("гӧрӧм ыб"), "айлӧн" ("айлӧн ыб"). Кыввез "паськыт", "айлӧн" йитсикӧ увтыртчӧны кывлӧ "ыб".
Йитсьӧм, кӧр ӧтік кыв видзӧ мӧдсӧ ас увтын, шусьӧ увтыртанӧн. Увтыртан йитсьӧмлӧн куим нёж: веськӧтлӧм, кышасьӧм, лӧсялӧм.
Эттшӧма йитсьӧм кыввез и аркмӧтӧны кывтэчассэз.
Кывтэчас, кыдз и торья кыв, мыччалӧ кытшӧмкӧ эмтор, керӧм нето тӧдчан. Но керӧ этӧ сія утлянножык, пыдынжыка: "лун" и "кузь лун"; "мича" и "зэв мича"; "мунны" и "мунны перыта"; "локны" и "сьылӧмӧн локны"; "мийӧ" и "мийӧ быдӧнным".
Кывтэчасӧ йитчӧны видзан кыв и кӧртыштӧм кыв, шуам: "кузь лун" — "лун (кытшӧм?) кузь"; "зэв мича" — "мича (кыдз?) зэв"; "мунны перыта" — "мунны (кыдз?) перыта"; "сьылӧмӧн локны" — "локны (кыдз?) сьылӧмӧн"; "мийӧ быдӧнным" — "мийӧ (киннэз?) быдӧнным".
Кывтэчассэз асланыс состав сьӧрті овлӧны ӧтпӧвсаӧсь и унапӧвсаӧсь.
Ӧтпӧвса кывтэчас сулалӧ кык асвына кылісь.
Шуам: "гижис мамыслӧ", "мунны ты дорӧт"
Шуам: "чожа гижис мамыслӧ", "рытнас мунны ты дорӧт"


Кыдз.
Кыдз () — кӧрусяна пуэзлӧн нето куссэзлӧн увтыр, кӧда пырӧ кыдзкодььӧммез (Betulaceae) котырӧ. Кыдзыс быдӧ омӧн Ойвыв джыншар пасьта. Коми муын да и бысӧн Роч му пасьта сія ӧддьӧн бура тӧдса пу. Кыдззез овлӧны ӧддьӧн неӧткодьӧсь – виддэзыс сотняся невна унажык
Кыдзсӧ быднёж видзӧны кӧзяйствоын: босьтӧны сылісь пувын, кач, симӧт, кыдзва. Гар да корсӧ видзӧны медицинаын. Мукӧд видсӧ садитӧны ыбдорьян виззез лӧсьӧтӧм могись, а сідзжӧ быдтӧны и баскӧкыс понда саддэзын.
Кыдзыс орсӧ ыджыт роль фин-йӧгра, сакандинав да славяна мифологияэзын.
Кыдзза вӧрсӧ миян шуӧны рас ("кыдзза рас") нето кыдззаин.
Зырянаыс кыдзсӧ шуӧны эшӧ и кыдз пу, кыдзвасӧ – зарава, симӧтсӧ – сюмӧд.


Кыдзкар.
Кыдзкар (рочӧн: Березники) — Рочмуын, Перем ладорас кар.


Кыдзыс (Лолӧгӧ усян ю).
Кыдзыс — неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Кыдзыслӧн кузяыс – 38 км. Бассейныс – 187 км² ыжда.
Ваыс йысялӧ октяб помын, а оссьӧ – апрель помын.
Юыс уссёын сулалӧ Сосновка посёлок.


Кыксостава сёрникузя.
Кыксостава сёрникузя (двусоставнӧй предложеннё) – сэтшӧм сёрникузя, кӧдалӧ подсӧ аркмӧтӧны кык видзан юкӧт (юракыв да висьтас), мӧднёж шуны, сыын кык состав: юракывлӧн состав да висьтаслӧн состав.
Сідз, сёрникузяын "Недыр кыссис гожся дженыт ой" юракывлӧн состав: "гожся дженыт ой"; висьтаслӧн состав: "недыр кыссис".
Кыдзи сёрникузяын юракыв сулалӧ висьтас одзын, сэк эта лоас веськыт арта юкӧттэзӧн сёрникузя.
Кыдзи висьтас сулалӧ юракыв одзын, сёрникузя шусьӧ мӧдӧрӧ арта юкӧттэзаӧн.


Кырдымка (ю).
Кырдымка — неыджыт юок Перем ладорись Коми кытшын, Иньвалӧн веськыт вож.
Юыслӧн кузяыс – 35 км. Бассейныс – 55 км² ыжда.
Ваыс йысялӧ октяб помын, а оссьӧ – апрель помын.
Ыджытжык вожжес – Вошорка, Васташорка.
Кырдымка дорын сулалӧ Крокалёв посад да Урман грезд (деревня).


Кырйыв.
Кырйыв (язьвин: "Көрйөл";) — этӧ грезд Рочмуын, Перем ладорлӧн Вишера районын.


Кырныш.
Кырныш () — сія кай.


Кышасьӧм.
Кышасьӧм (примыканнё) — этӧ кывтэчасын кыввезлӧн сэтшӧм йитсьӧм, кӧр кӧртыштӧм кылыс йитсьӧ видзаныскӧт смысл сьӧрті.
Кышасьӧмӧн коми кылын йитсьӧны: тӧдчанкыввез ("бура овны"); деепричассёэз ("мунны тэрмасьӧмӧн"); мездӧм формаа кадакыв ("лӧсьӧтчыны ӧктыны"); эманиммез ("йӧрнӧс сос"); тӧдчанниммез ("рӧма тулыс"); причассёэз ("пышшалісь мӧс"); нимвежлассэз ("тіян удж"); лыдниммез ("дасӧт класс", "нёль кыв").


Кышка (Кӧчладор район).
Кы́шка — Перем ладорись Коми кытшын, Кӧчладор районісь Кӧч посадмуын грезд (деревня).
Кышкаыс сулалӧ Кӧч посадсянь асыввылӧ 7 км ылынаын, Томшор йыввезын.
Ордча грезддэз.
Кышкасянь рытвылын куйлӧ посадмуись шӧрин Кӧч посад, ойвыв-асыввылас — Ыджыт Пальник, лунвыв-асыввылын — Сэпӧль, лунвыв-рытвылын Пӧлӧзайка. Томшор кузя кӧ лэдзчыны, петӧ Палькояг грезд.
Отир.
Олӧны Кышкаын кы́шкинчи. 2009 во пондӧтчикӧ нія вӧлісӧ 220 морт, кӧдна видзисӧ 58 горт. Эта невна етшажык 1970 во сьӧрті, кӧр татӧн олӧма 266 морт.


Лӧсялӧм.
Лӧсялӧм (согласованнё) — этӧ кывтэчасын кыввезлӧн йитсьӧм, кӧр кӧртыштӧм кылыс сувтӧтсьӧ сія жӧ лыддянын, либо мортінын, либо кӧртасын, кӧдаын сулалӧ видзаныс.
Шуам, "мийӧ асьным" кывтэчасын "асьным" кыв лӧсялӧ "мийӧ" кывкӧт у. л., нимт. п., 1 м.; "воннэс кыкнанныс" кывтэчасын "кыкнанныс" кыв лӧсялӧ "воннэс" кывкӧт у. л., нимт. п., 3 м.


Латвия.
Латвия (ас кыв вылын: Latvija) — учӧтик канму Асыввыв Европаын, Балты саридз дорын. Канмуыс Латвияат аркмис 1918 годӧ, но 1940-1941 да 1944-1991 воэзӧ сія вӧлі пыртӧм СССР пытшкӧ, а 1941-1944 – Куимӧт рейхӧ. Бӧр мезмыт канмуӧн Латвия лоис вӧлись 1990 годӧ, Советскӧй Союз разьсикӧ.
Талун Латвия межаасьӧ нёль канмукӧт: лунвылас сысянь куйлӧны Беларусь да Летува, асыввылас Рочму да ойвылас Эстму. Рытвылас Латвия петӧ Балты саридз дорӧ.


Ленинск посадму.
Ленинск посадму (комиӧнжык: Нердва посадму, рочӧнжык Ленинскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
2009 во кежӧ татӧн вӧлі 50 олан ин: куим посад (Вылісь Юсьва, Ленинск, Полва) да 47 грезд (деревня). Оліссез – 3555 морт, кӧдна видзӧны ? горт.
Посадмулӧн шӧрин – Ленинск посадын, кытӧн 2009 годӧ олісӧ 560 морт.
Посадмуись веськӧтланлӧн адрес: 619543, Перем ладорись Коми кытш, Кудымкар район, Ленинск посад, Попов туй, 9. Тел. (34260) 3-24-60.
Юралісьыс: Зубов Василий Фролович


Летува.
Летува (ас кыв вылын: "Lietuva", рочӧнжык: "Литва") — учӧтик кунму Асыввыв Европаын, Балтикаын. Канмуыс Летуваат аркмӧма XIII векын, а сэсся отирыс шедлӧмась йӧз кипод увтӧ. Летува лоис мезмыт канмуӧн вились 1918 годӧ, но 1940 воын сійӧ пыртӧмась СССР-ӧ, кӧда увтісь сія мезмис вӧлись 1990 годӧ.
Талун Летувакӧт ордчӧн куйлӧны то кытшӧм канмуэз: Беларусь лунвылын, Польска да роч анклав Калининград лапӧв рытвылын, Латвия асыввылын. Летува – саридздорся му, ойвылас сія петӧ Балты саридз дорӧ.


Лецебург.
Ыджыт Герцогство Лецебу́рг (рочӧнжык: "Великӧй Герцогство Люксебург", лец.: "Groussherzogtum Lëtzebuerg", фр.: "Grand-Duché de Luxembourg", нем.: "Großherzogtum Luxemburg") — учӧтик канму Рытвыв Европаын, куим ыджытжык канму коласын: асыввылас сысянь куйлӧ Немечму, рытвылас – Франс да ойвылас – Белгия. Саридз дорӧ Лецебург оз пет.
Герцогство пырӧ – ӦВК-ӧ да Ӧтласа Европаӧ.


Лив кыв.
Лив кыв (лив: "Līvõ kēļ") — этӧ фин-йӧгра кыв.


Лисвень.
Лисвень () — этӧ лыса пу.


Лихачёв Михаил Павлович.
Лихачёв Михаил Павлович (1901—1937) — коми отирлӧн паськыта тӧдса гижись, медодзза коми романлӧн автор. Гижис перем комиӧн. Перем коми литературалӧ под пуктіссезісь ӧтік.
Олантуй.
М.П. Лихачёв чужис Кудымкар районісь Йӧг посадын.
1919 годӧ помаліс Юсьваын велӧтіссезлісь семинария, велӧтіс школаын, ветліс армияӧ. 1921-1930 воэзӧ уджаліс посадісь пондӧтчан школаын юралісьӧн, окроноын инспекторӧн, округись газетаын корреспондентӧн. 1930 годӧ муніс велӧтчыны Мӧскваӧ редактор-издатель институтӧ, велӧтчикас уджаліс СССР-ись йӧз понда медшӧрӧт издательстволӧн Коми секторын. 1933 годсянь — окрисполкомлӧн туялан бюроын, велӧтіс Кудымкарись педучилищёын коми литература сьӧрті. 1934 воын сійӧ босьтісӧ СССР-ись гижиссез йитӧтӧ.
Репрессируйтӧм, вийӧм. 1956 годӧ реабилитируйтӧм. Сы нимӧн шуисӧ округись библиотека да Кудымкарын ӧтік туй.


Лихтенштайн.
Лихтенштайн (нем.: " Liechtenstein" [ˈliːçtənʃtaɪn], рочӧнжык: "Лихтенштейн") — учӧтичок (160 км²) канму Европа шӧрын, Альпа керӧссэзын. Куйлӧ Швейцарму да Австрия коласын. Саридз дорӧ оз пет.


Лобоз (Кӧчладор район).
Лобоз — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Лобозыс сулалӧ Кӧч посадсянь лунвыв-рытвылӧ 10 км ылынаын.
Ордча грезддэз.
Лобозыскӧт топ, рытвыв дорас, сулалӧ Петрушин грезд, сы сайын 1,5 км ылынаын — Гаинчи. Асыввылас трак кузя петӧ Каз грезд, сы сайын — Дуров да Шорша. Ойвыв-асыввылын, куим километра ылынаын — Шипичинчи грезд.
Отир.
Лобозын оліссезлӧн лыдыс медбӧрья нёльдас годӧн чинӧма кыкись. 2009 во пондӧтчикӧ татӧн олісӧ 62 морт, кӧдна видзисӧ 22 горт, кӧть эшӧ 1970 годӧ грездас вӧлі 121 морт.


Ловпу.
Ловпу () — кӧрусяна пуэзлӧн нето куссэзлӧн увтыр, кӧда пырӧ кыдзкодььӧммез (Betulaceae) котырӧ. Эм 30 мымда вид этія пуыслӧн.
Ловпуэз быдмӧны Ойвыв джыншарись шӧркодь паськытаэзын, а сідзжӧ Андаэзын. Мукӧд видыс вовлӧ Бенгалмуӧдз да Ойвыв Вьетнамӧдз, но пантасьӧны нія дзир керӧссэзын. Ойвылас мукӧд видыс сибӧтчӧ вӧртундраӧдз да тундраӧдз, а керӧссэзын кайлӧ субальпа отӧдз.
Мукӧд коми диалекттэзын ловпусӧ шуӧны вовпу, лолпу, дубпу, сӧспу, волька.
Коми мифологияын ловпуыс – морт ловвэзлӧн оланін.


Лолӧг (ю).
Лолӧг – ыджыкодь ю Перем ладорись Коми кытшын, Кӧсвалӧн шульга вож.
Лолӧглӧн кузяыс – 230 км. Бассейныс – 2397 км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧны олан иннэз: Усь Силайка, Серва, Сергеевскӧй, Сосновка, Вылісь Лёль.


Лолым (ю).
Лолым — неыджыт ю Перем ладорись Коми кытшын, Кӧсвалӧн веськыт вож.
Лолымлӧн кузяыс – 100 км. Бассейныс – 437 км² ыжда. Кывтытас вадӧрыс нюрсялӧм.
Юыс кынмӧ октяб помын, а оссьӧ – апрель помын.
Медыджыт вожыс – Коколь ю.


Лондон.
Лондон — Ыджыт Бритмулӧн канкар. Олӧны татӧн 7,6 млн морт. Европа ӧтувтчӧмын сія мӧдік кар оліссез лыд сьӧрті. Муыслӧн куимӧт тор кыным куйлӧ вӧррез, парккез, саддэз, юэз да тыэз увтын.
Талун Лондон - Европаын политика, культура да тӧдӧс (наука) шӧрин. Унажык отирыс уджалӧны кысъялан (обслуживаннё) сфераын, эм и берся керӧтан ыджыт уджаиннэз (предприяттёэз), юӧртан медиа корпорацияэз дмд. Лондон пыр мунӧны кӧрттуез да автотуйез, татӧн эмӧсь ыджыт аэропорттэз.
Видзӧтны Лондон вылӧ пыр вовлӧны уна турист, карыс ӧддьӧн басӧк, сулалӧны быдкодь мича керкуэз, быдсяма казьмӧтаннэз.
Карын эмӧсь университеттэз, туялан институттэз, спортаиннэзз, музыка орсаніннэз, музейез да мд.


Лопан (ю).
Лопан — неыджыт ю Перем ладорись Коми кытшын, Кӧсвалӧн веськыт вож.
Лопанлӧн кузяыс – 125 км. Бассейныс – 382 км² ыжда. Вадорыс уналаті нюрсялӧм.
Юыс йысялӧ октяб помын, а оссьӧ – апрель помын.
Ыджытжык вожжес – Дый да Язинеч.
Лопан дорын сулалӧ Усь Пышья посёлок, да кӧркӧся грезддэз: Шагаёв, Мосин, Булыч.


Лопва (Метшкӧрӧ усян ю).
Лопва — неыджыт ю Перем ладорись Коми кытшын, Куваӧ усян Метшкӧрлӧн шульга вож.
Метшкӧркӧт ӧтлаасьтӧдз Лопва котӧртӧ туй Метшкӧрысся невна кузьжыкӧ, этасянь эм быдкодь мненнёэз сы йылісь, кӧда юыс кӧдаӧ усьӧ.
Лопвалӧн кузяыс 40 км гӧгӧр. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Медыджыт вож, Сывва, усьӧ Лопваӧ шульгаланьсянь.
Лопваыс петӧ Метшкӧрӧ невночки лунланяс Белоёв посадсянь.
Ю дорын сулалӧны грезддэз: Печера, Коурова, Осиповчи, Лопвадор, Паль, Шадрин, Гӧрдин, Анань, Бражкин.


Лопва (ю).
Лопва — ыджыткодь ю Перем ладорись Коми кытшын, Кӧсвалӧн веськыт вож.
Лопвалӧн кузяыс – ? км. Бассейныс – 749 км² ыжда.
Юыс кынмӧ октяб помын, а оссьӧ – апрель помын.
Вожжес коласын медыджытыс – Зула ю.
Лопва дорын сулалӧ Юрла посад.


Лоч (ю).
Лоч — неыджыт юок Перем ладорись Коми кытшын, Кӧсвалӧн веськыт вож.
Лочлӧн кузяыс – 26 км. Бассейныс – 175 км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Лочсай посёлок.


Луда (ю).
Луда — неыджыт ю Перем ладорись Коми кытшын, Иньваӧ усян Велвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Луздор район.
Луздор район Коми Республика пытшкын
Луздор район (, рочӧнжык: Прилузскӧй район) — Коми Республикалӧн муниципал юкӧт (муниципал район).
Веськӧтлан шӧрин — Абьячой посад, кӧда сулалӧ Сыктывкарсянь 189 км ылынаын.
География.
Луздор район — Коми Республикаас самӧй лунвылын. Мувывторыслӧн ыжда — 13168 км².
История.
Район аркмӧма июль 15 лунӧ 1929 годӧ, а февраль 10 лунӧ 1935 воӧ сыись торйӧтісӧ Летка район, шӧриныс Летка посадын. 1963 годӧ Луздор да Летка районнэсӧ ӧтлаӧтӧмась.
Отир.
Олӧны районас 24,7 сюрс морт. 60 %-ся унажык — комиӧсь. Нысся эм эшӧ мӧдік 19 чужанвужа йӧзыс. Район му вылас эм видз-мууджаліссезлӧн 90 олан ин.
Веськӧтлӧм.
Район вылын юралісьыс – Кузнецов Василий Павлович. Веськӧтланыслӧн адрес: 168130, Луздор район, Абьячой посад, Мир туй, 76. Факсыс: (82133) 215-14.
Оланіннэз.
Ӧні Луздор районын 90 оланін: 14 посад, 16 посёлок да 60 грезд (деревня).
Транспорт.
Асфальтӧсь автотуйезлӧн ӧтласа кузяыс районас 400 км -ся унажык (нето быдыслӧ ветлыны позяна туйез коласісь 70 %).


Лунвыв.
Лунвыв — одна из четырёх сторон света. На Юге находится Солнце в полдень (в северном полушарии).
Коми пас — Л, отиркостись — S ("south").


Лунвыв Березовка (ю).
Лунвыв Березовка — неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Лунвыв Березовкалӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Лунвыв Европа.
Лунвыв Европа (виж рӧма) ӦВК сьӧрті
Лунвыв Европа (рочӧнжык: "Южнӧй Европа", ит.: "Europa meridionale", исп.: "Europa del Sur", эл.: "Νότια Ευρώπη") — Европалӧн лунвыв тор, кытчӧ унажыксӧ пыртӧны: Пиреней кӧдж, Апеннин кӧдж да Балкан кӧдж, а сідзжӧ Франсмулісь лунвыв тор да Мушӧр саридзись ыджытжык діэз.


Лунвыв Ык (ю).
Лунвыв Ык — неыджыт ю Перем ладорись Коми кытшын, Иньвалӧн веськыт вож.
Юыслӧн кузяыс – ? км. Бассейныс – ? км² ыжда.
Пыныт Лунвыв Ыкыслӧ Иньваӧ усьӧ Ойвыв Ык.
Ваыс йысялӧ октяб помын, а оссьӧ – апрель помын.
Лунвыв Ык дорын сулалӧны грезддэз (деревняэз): Ключи, Ситков, Бажинa, Тараканов, Габов.


Лыддьӧтан.
Лыддьӧтан нето литература — кык вежӧртаса кыв. Ӧткӧ, эта быдӧс, мый гижӧм и позьӧ лыддьӧтны. А мӧдкӧ - эта мича лыддьӧтан, кӧдӧ лӧсьӧтӧны гижиссез.


Лыдним.
Лыдним (числительнӧй) — кыв ладын асвына сёрни тор. Лыдниммезӧн шусьӧны шуаннэз, кӧдна мыччалӧны эмторрезлісь (предметтэзлісь) лыд, лыддикӧ нылісь арт, а сідзжӧ ӧтлаӧтӧмӧн лыддьӧм.
Лыдним чукӧррез.
Лыдниммез асланыс вежӧртас сьӧрті овлӧны кодяӧсь, сьӧрбӧраӧсь да ӧтлаӧтӧмӧсь.
Кодя лыдниммез мыччалӧны предметтэзлісь лыд, видзӧны очакыв "кыным? " юасян вылӧ. Мыччалӧм могись: "ӧтік", "кык", "куим", "нёль", "вит", "квать", "сизим", "кыкьямыс", "ӧкмыс", "дас", "дасӧтік", "даскык", "даскуим", "кыкдас", "кыкдаслісь", "кыкдаслӧ".
Сьӧрбӧра лыдниммез мыччалӧны предметтэзлісь лыддикӧ арт, видзӧны очакыв "кынымӧт? " "кынымӧдз? " юасяннэз вылӧ. Нія аркмӧны кодя лыдниммез бӧрӧ "ӧт" содтас быдтӧмӧн. Мыччалӧм могись: "кыкӧт", "куимӧт", "нёльӧт", "витӧт", "сизимӧт", "дасӧт", "даснёльӧт", "дасвитӧт", "дассизимӧт", "дасӧкмысӧт".
Медодзза кык кодя лыднимись сьӧрбӧра лыдниммес вермӧны аркмыны мӧдік вужжезісь и мӧдкодь содтассэзӧн: "медодзза", "мӧдік".
Вужыс кӧ мыччалӧма лыдпасӧн, сэк содтасыс гижсьӧ кырӧлок пыр: 1-а, 2-к, 3-ӧт, 24-ӧт, 135-ӧт. Эм кӧ сэсся эманим, то кырӧлока содтас туйӧ позьӧ гижны апостроф: 1’ классын, 3’ лунӧ, 24’ автобус, 135’ километра.
Ӧтлаӧтӧм лыдниммез мыччалӧны предметтэзлісь лыдсӧ ӧтлаӧтӧмӧн. Нія аркмӧны кодя лыдним бӧрӧ "нан" содтас быдтӧмӧн. Мыччалӧм могись: "нёльнан год", "витнан морт", "куимнан вон".
Лыднимлӧн тэчас.
Тэчас сьӧрті лыдниммес овлӧны ӧтпӧвсаӧсь, унавужаӧсь, унакылаӧсь.
Ӧтпӧвсаэзын эм токӧ ӧтік вуж: "ӧтік", "квать", "сизимӧт", "кыкнанным".
Унавужаэзын вужжез кыка нето унажык: "витдас", "кватьдас", "дассизимӧт", "даскыкьямысӧт".
Унакыла лыдниммез аркмӧны кынымкӧ торья лыднимись: "куимдас нёль", "нёльдас кык", "куимсё витдас квать".
Лыднимлӧн синтаксис.
Кӧр лыдниммез петӧны эманиммезкӧт, нія озӧ вежласьӧ: "дас морт", "дасӧт морт", "кыкнан мортыс", "куимнан сойыслӧ".
Лыдниммес вермӧны петны эманиммезтӧг, сэк нія вежласьӧны кӧрталан сьӧрті. Мыччалӧм могись: "дас", "дасӧн", "даслӧн", "даскӧт"; "дасӧт", "дасӧтӧн", "дасӧтлӧн", "дасӧткӧт"; "кыкнан", "кыкнанӧн", "кыкнанлӧн", "кыкнанкӧт".
Лыдним сёрникузяын лоӧ видзан нето паськӧтан юкӧтӧн. Мыччалӧм могись: "Кыкнанныс локтасӧ аскадӧ". "Кык да кык — нёль". "Воннэс велӧтчӧны сизимӧт классын". "Чулаліс мӧдік час".
Лыдниммез гижӧм.
Лыдниммез гижикӧ колӧ видзны тӧдвылын сэтшӧм туйдӧттэз.


Льӧм.
Льӧм () — этӧ пу. Ягӧдсӧ сёйӧны.


Льӧмью (Кӧсваӧ усян ю).
Льӧмью — неыджыт юок Перем ладорись Коми кытшын, Кӧсвалӧн шульга вож.
Льӧмьюлӧн кузяыс – 13 км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Медыджыт вожыс – Нипан ю.
Нипан да Льӧмью ӧтлаасян дынын сулалӧ Гаинчи грезд (деревня).
Льӧмью нима юэз Коми муын тыр.


Лягай (Кӧчладор район).
Лягай — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Лягайыс сулалӧ Кӧч посадсянь трак кузя рытвылӧ 6 км ылынаын.
Ордча грезддэз.
Мадматын олан иннэз, Тарас да Васькин, сулалӧны Лягайыссянь лунвыв-асыввылын. Вит километра ылнаын, асыввылӧ кӧ мунны, петӧ Октябскӧй посёлок да сы саяс Кӧч посад. Ойвыв-рытвылын Лягайсяняс, сьӧд вӧр шӧрӧ дзебсисьӧмӧнмоз, сулалӧ Ой Пожым грезд, а ойвыв-асыввылын, Учӧт Сэпӧль ю дорас, отиртӧм Долгоев грезд.
Отир.
Лягайын оліссезлӧн лыдыс медбӧрья нёльдас годӧн невна чинӧма. 2009 во пондӧтчикӧ татӧн олісӧ 133 морт, кӧдна видзисӧ 53 горт, а 1970 годӧ грездас вӧлі 198 морт.


Лягушапаськӧм.
Лягушапаськӧм (лат.: "Caltha", рочӧн: "калужница") — унавося туруна быдмас лютиккоддьӧммез котырись. Медматын лягушапаськӧм дыно этія котырын лоӧ горадзуль.
Этія быдмасыслӧн увтырыс абу ӧддьӧн ыджыт. Лыддьӧны 3-сянь 40-ӧдз тыддэсӧ. Кӧркӧся СССР-ын адззӧмась лягушапаськӧмыслісь 6 тыд.


Лямпин сельсовет.
Лямпинісь сельсоветсӧ вежӧм бӧрын сылісь муэсӧ пыртӧмась Чурак сельсовет увтӧ.


Лёвич посадму.
Лёвич посадму (рочӧнжык: Левичанскӧй сельскӧй поселеннё) — веськӧтлан юкӧт Перем ладорись Коми кытшын, Кӧсладор районас.


Лёвич сельсовет.
Лёвич сельсовет — 1918-2004 годдэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 6 оланін, да оліс 556 морт. Шӧрин – Лёвич грезд.
1930 воэзӧ Лёвич сельсоветын вӧлі 12 грезд (деревня): "Лёвич, Якунин, Дедеруй, Сенин, Быкӧв, Чертеж, Цыганӧв, Кондакӧв, Багай, Краснобай, Усь Вум, Андронӧв".
2005 годӧ сельсовет туйӧ лӧсьӧтісӧ Лёвич посадму, кытчӧ пыртісӧ муэсӧ и вӧвлӧм Чурак сельсоветісь.


Лёквож (Исылӧ усян ю).
Лёквож — неыджыт ю Перем ладорись Коми кытшын, Иньваӧ усян Исывлӧн шульга вож.
Юыслӧн кузяыс – 10 км. Бассейныс – 40 км² ыжда.
Ваыс кынмӧ октяб помын, а оссьӧ – апрель помын.
Одзжык ю дорын вӧлі посёлок Лёквож.


Мӧс.
Мӧс () — сія горт пода.


Мӧсква.
Мӧсква (зыр.: Мӧскуа) — Роч мулӧн канкар, Роч Федерация видзантор.
Роч канму понда Мӧсква – быдӧс. Татӧн чукӧртӧмӧсь роч политика, культура, наука да бизнес зорӧтан медыджыт выннэз.
География.
Карыс сулалӧ Ока да Волга юэз коласын, сэтчин, кытӧн ӧтлаасьӧны Смоленск-Мӧсква вылынін (рытвылын), Мӧсква-Ока волькытін (асыввылын) да Мещёра улынін (лунвыв-асыввылын).
Мувывторыс – 1.091 км², сыись ыджытжык торыс куйлӧ Мӧсква гӧгӧртан авто туйкытш пытшкын (МКАД).
Карыс куйлӧ Мӧсква ю кыкнан ладорын. Сысся карӧттяс котӧртӧны и мӧдік юоккез: Сходня, Химка, Пресня, Неглинная, Яуза, Нищенка, Сетунь, Котловка, Городня. Унажык нія юэзісь кар кузя котӧртӧны му пытшкӧт – трубаэзӧт.
Ӧддьӧн унаӧсь Мӧсква му вылын вӧррез да быдкодь быдманнэз. Татӧн эмӧсь Измайлов, Тимирязев, Битцев паркез, а сідзжӧ Нескучнӧй но Ботаническӧй саддэз.
Отир.
Олӧны Мӧскваын 10 382 800 морт (2002).
Янсалӧм.
Мӧсква янсӧтӧма дас кытш вылӧ. Шӧрӧт кытшыс куйлӧ карыслӧн важся шӧринас. Мӧдік кыкъямыс кытш куйлӧны сы гӧгӧр, кыдз авто туйкытш пытшкын, сідз и сы сайын. И токӧ ӧтік кытш (Зеленоград) куйлӧ быдӧнныссянь торйӧн.
Ойвыв-рытвыв кытшын эмӧсь татшӧм районнэз: Куркино, Митино; ойвыв-асыввыв кытшын – Севернӧй карок, Асыввыв кытшын – Выхино, Жулебино; Лунвыв-рытвыв кытшын – Ойвыв да Лунвыв Бутово.
Нысся Москва кармуын лыддиссьӧны сы гӧгӧр куйлан каррез: Зеленоград, Внуково, Толстопальцево, Рублёво, Некрасовка, Люберцы, Одинцово, Видное, Долгопрудный, Мытищи, Королёв, Балашиха, Реутов, Химки.
Веськӧтлан.
Мӧсква кар вылын юралісьыс шусьӧ Мӧсква карись веськӧтланын юралісь – карлӧн мэр. Уна во ни эта пост вылын пукалӧ Юрий Лужков. Туйдӧттэз Мӧсква понда лэдзӧ Карись Дума. Сэтчӧ пырӧны 35 депутат, кӧдӧ бӧрйӧны 4 во кежӧ.
Культура.
Карын быдсӧн 121 театр. Ны коласын Учӧт театр да Ыджыт театр, Кужӧт театр, Таганка театр.
Мӧскваын эмӧсь вылісь тшупӧта 94 кыным велӧтчан керку (29-а – университеттэз), 1 433 школа, 147 училищё да техникум, 1 820 челядьсад.
Йӧз олан.
Роч канкарын арккредитируйтӧм 138 посолкерку, 35 сюрс визирсайся уджкеранін.


Мадонна (сьылісь).
Мадонна ("Мадонна Луиза 'Вероника' Чикконе Ричи; Madonna Louise 'Veronica' Ciccone Ritchie") — этія Америкаса сьылісь.


Мадьяр кыв.
Мадьяр кыв (рочӧнжык: "венгерскӧй кыв", мадьяр: "Magyar nyelv") — урал котырись угор группаӧ пыртана кыв. Мадьяр кыв видзӧ каналан статус Мадьярмуын. Медматынӧсь мадьяр кыв понда лоӧны йӧгралӧн кыввез: ханты да манси. Сэсся коми да удмурт кыввезкӧт уна ӧткодьыс, мыля мадьяррес важынсянь вӧлісӧ топыт йитӧттэзкын перым йӧзкӧт.


Мадьярму.
Мадьярму (мадьяр кыв вылын: "Magyarország", рочӧнжык: "Венгрия") — мадьяр отирлӧн республика Европа шӧрын. Мезмыт канмуӧн Мадьярму лоис 1918 годӧ, кӧр разьсис кыкторья Австрияк-Мадьяр империя. Ордчӧн Мадьярмукӧт ӧні куйлӧны татшӧм канмуэз: Австрия, Словенско, Украина, Ромыния, Сӧрбия, Хӧрватска да Словения.
Мадьяр Республика пырис ӦВК-ӧ 1955 воын, ГАТТ-ӧ 1973 воын, МВФ-ӧ да МБРР-ӧ 1982 воын, Европа Советӧ 1991 воын. НАТО-ын сія 1999 восянь, Ӧтласа Европаын – 2004 восянь.
Ним йылісь.
Мадьярму шусьӧ сідз мадьяр отир сьӧрті, кӧда локтіс татчӧ Уралсянь сюрс во сайын да лӧсьӧтіс Европа шӧрын аслыс канму. Ас кыв вылын мадьяррез шуӧны мунысӧ Мадярорсаг (Magyarország), мый лоӧ 'мадьяр оксяин'. Йӧз кыввезын канму нимыслӧ под туйӧ босьтӧмась угор ним, кыдз тюрк отирыс шуисӧ мадьяррезлісь 10 увтыр: оногур 'дас ньӧвьёсь'. Сысянь лоисӧ сэтшӧм ниммез кыдз Ungaria, Угорщина, Венгрия. Коми кыв вылын колӧ отирсӧ шуны сідз, кыдз и асьныс, мадьяррезӧн, а мунысӧ – Мадьярму.
География.
Мадьярмуыс унажыксӧ лажмыт, куйлӧ Шӧрӧт Дуна волькытінын. Рытвылын – ш.с. Дунатульын (Дуна сайын) уна мыссэз (вылынаэс 300 метраӧдз), а асыввылас, Альфёльдын, мувевдӧрыс волькыт да лажмыт. Ойвыв-рытвылын куйлӧ Киш Альфёльд нима лажмынін, кӧда рытвылас петӧ Альпа керӧссэз одзӧ. Вылынаэз татӧн 500-800 метраӧн, медджуджыт чутыс – Иротт кё: 883 м. Балатонсянь ойвылас платокоддьӧм массиввезӧн нюжалӧны 400-700 вылына Шӧрӧт Мадьяр керӧссэз (Баконь, Вертеш, Дуназуг). Дунатуль Лунвылас сулалӧны Метшек нима глыба керӧссэз, медвылын чут татӧн Зенгё (681 м). Рытвыв Карпаттэз пырӧны Мадьярму ойвылас 1000 м-ӧдз вылына мусюррезнас. Нія вулкан массиввез да извесняка платоэз кодь (Бёржёнь, Черхат, Матра, Бюкк, Черехат, Земплени-Хедьшег…), кӧднӧ кырӧтӧмӧсь паськыт ю оллез. Татӧн (Матраын) лэбӧ и Мадьярмуись медджуджыт чут – Кекеш керӧс (1014 м). Словакмукӧт визир дорын, керӧссэзас жӧ, куйлӧ и Агтелек – ыджыт карстовӧй мугырк ваувтся юэзӧн да тыэзӧн.
Мадьярмуын куйлӧны то кытшӧм колана шедтассэз: бокситтэз, руд шом, мусир, газ. Эмӧсь сідзжӧ кӧрт, марган, ыргӧн да озысь-цинк рудаэз, минераль да термаль ваэз.
Климатыс Мадьярмуат, керӧссэз коласын куйлӧ да, континентвывся, небыт тӧвнас да жар гожумнас. Енӧжва усьӧ во сьӧрна 450 мм-сянь асыввылас 900 мм-ӧдз керӧссэзын.
Быдӧс юэз Мадьярмуын котӧртӧны Дуналаньӧ. Ачыс Дунаыс шӧриалӧ канмусӧ ойвывсянь лунвылӧ да котӧртӧ сыӧттяс 410 км. Медыджыт ты мадьяррезлӧн – Балатон, кӧда кыскӧ туристтэзӧс быдӧс му югытісь. Сы рытвыв пом дорын куйлӧ Европаись медыджыт термальнӧй ты – Хевиз, кӧда дынын лӧсьӧтӧмась бальнеокурорт.
Быдмӧтыс Мадьярму вылас бура мӧдкодьсьӧтӧма. Муыс унажыксӧ вевттьӧма быдтана торррезӧн: татӧн тыр ыббез, саддэз, кодтусяиннэз. Вӧррез кольччӧмась токӧ керӧссэзас да вевттьӧны мувывторсис 20 % мымда (800-1000 м вылынаӧдз быдмӧны паськыт корья вӧррез, вылынжык пантасьӧны кӧзья-нинпуаиннэз).
Муыс волькытінын унажыксӧ сьӧдмусин, Альфёльдын эмӧсь совмусиннэз, а керӧссэзын рудмусин да рендзиннэз.
Янсалӧм.
Мадьярму янсалӧ 19 ладор (меде) вылӧ, асвына ӧтувторнас лыддиссьӧ канкар Будапешт.
Этася эм 24 кар, кӧдналӧн эм ладорлӧнкодь позяннэз, но нія ӧтдырйи лыддисьӧны и ладорын.
Оланіннэз.
"Унажык сы йылісь видзӧт: Мадьярмуын оланіннэз"


Мадьярмуын оланіннэз.
Оланіннэз — коласын Мадьярмуын эмӧсь канкар, ладор кодь туяна каррез, мӧдік каррез да грезэддэз. Медуна отир (кык миллионся невна этшажык) олӧны канкарын – Будапештын. Эшӧ миллион – дас ыджытжык карын.
Улісь таблича мыччалӧ Мадьярмуись оланіннэз, кытӧн отирыс 30 сюрся унажыкӧн.


Май.
Май Эксай де Берри Часословасын
Май — этӧ тӧлісь.


Майкар посадму.
Майкар посадму (рочӧнжык: "Майкорскӧй сельскӧй поселеннё") — веськӧтлан юкӧт Перем ладорись Коми кытшын, Юсьва районас. Аркмис кӧркӧся Майкар да Ӧнь сельсоветтэсӧ ӧтлаӧтӧмӧн.
2009 во кежӧ татӧн вӧлі кык посёлок, ӧтік посад да куим грезд (деревня). Оліссез – 3548 морт, гортвидзаннэз 1675-а.
Посадмуись шӧрин – Майкар посёлокын. Веськӧтланлӧн адресыс: 619184, Майкар, Ленин туй, 77. Тел.: (834246) 2–62–88, 2–63–2
Юралісьыс – Салахутдинов Борис Александрович


Республика Македония.
Македония (македон кыв вылын: Македонија) — славян (македон) отирлӧн канму лунвыв-асыввыв Европаын, Балкан кӧдж вылас. Кыв сьӧрті македоннэз вачкисьӧны бӧлгаралань. Республикаӧн (Югославия пытшкын) Македония лоис 1946 годӧ, а 1991 годӧ петіс югослав федерацияись да лоис мезмыт канмуӧн.
Македония межаасьӧ Элладакӧт лунвылын, Штиприякӧт рытвылын, Косовкӧт да Сӧрбиякӧт ойвылын да Бӧлгариякӧт асыввылын.


Мальта.
Мальта ("Malta", [ˈmɔːltə]) — Учӧтик дівывся канму Мушӧр саридзын Европа да Африка коласын. Мальталӧн канкар Валетта. Отирыс шусьӧны "мальтіэз", нія баитӧны мальті кыв вылын.
Одзжык Мальта вӧлі Бритму колонияӧн, но 1964 годӧ лоис мезмыт канмуӧн. Ӧння кадӧ Мальта унажыксӧ вовлісьӧ Итальякӧт,неылын кӧдасянь сія и куйлӧ.


Мальцов (Кудымкар район).
Мальцов (рочӧнжык Мальцева) — Перем ладорись Коми кытшын, Кудымкар районас, грезд (деревня). Сулалӧ Белоёв посадмуын, Кудымкарсянь ойвылӧ 29 км ылынаын, Кува ю дорын.
Ним йылісь.
Татӧн кӧркӧся олісь "Радостев Арсентий Григорьевич" (~ 1754 ч. г.) висьтасьӧма, мыля грездыс шусьӧ "Мальцов". Важын пӧ вӧлӧма Дӧйӧгын "Терентий Мальцов", кӧда мортӧс вийӧма да пышшӧма анькытш мешӧкӧн Кува дорас. Сылӧ пӧ мыйӧнкӧ гленитчас вадӧрыс, кытӧн ӧні Мальцов грездыс, сэтчӧ сія и пуксьӧма овны.
Отир.
Отирыс комиӧсь. Оліссезлӧн тшӧкыта пантасяна гишшан – Радостев. Эмӧсь увтыррез: Костика увтыр, Миш увтыр, Олёш увытр, Паль увтыр.
История.
Мальцов гӧгӧрись археологгез адззӧмась VI-IX веккезся кык казьмӧтан.


Мараты посадму.
Мараты посадму () — веськӧтлан юкӧт Перем ладорись Коми кытшын, Кӧчладор районас.
2009 во кежӧ татӧн вӧлі куим посёлок да олісӧ, кӧдна видзисӧ.
Веськӧтлан шӧриныс — Мараты посёлокын, тел. 8 (34293) 9-24-43.
Юралісьыс: Полина Ольга Николаевна.


Мари кыв.
Мари кыв (рочӧнжык: "марийскӧй кыв", одзжык: "черемисскӧй кыв") — урал вужись чудь-йӧгра группаись мари увтырись кыв. Мари кыв вылын баитӧ мари отир. Мари кыв стандартизируйтом кык вариантын: олык мари вариант сьӧрті сёрнитӧны 451 сюрс морт, курык мари вариант сьӧрті – 36 сюрс морт.
Мари кывлӧн кыкнан вариант ӧтлаын роч стандарт кывкӧт лыддиссьӧны каналан кыввезӧн Мари Республикаын.


Март.
Март Эксай де Берри Часословасын
Март — этӧ тӧлісь.


Матісь Асыввыв.
Матісь Асыввыв дженыт да паськыт вежӧртасын
Матісь Асыввыв (рочӧнжык: "Ближньӧй Восток", араб.: "شرق أدنى‎‎", фарс.: "خاور نزدیک", ивр.: "הַמזרח הַקָרוֹב", тюрк.: "Yakın Doğu") — география да политика сьӧрті ыджыт ладор, кӧда нюжалӧ Мушӧр саридз лунвыв да асыввыв доррезсянь Перс курья дорӧдз. Ыджытжык торнас Матісь Асывыв куйлӧ Азияын, учӧтжыкӧн – Африкаын.
Канмуэз.
Паськытжыка босьтӧмӧн татчӧ пыртӧны эшӧ и Магрибись канмуэз: Алжир, Ливия, Марокко да Тунис, а сідзжӧ Судан, мыля энія канмуэз история да культура ладорсянь веськыта йитчӧмӧсь вылынжык шуӧм муэзкӧт.
Сэсся Мавритания да Сомали сідзжӧ видзӧны йитӧттэз Матісь Асыввылыскӧт, кӧть и абужык ённэзӧ ни.
Афганистан да Пакистан буражык йитчӧмӧсь Шӧрӧт Азиякӧт да Индиякӧт, нежӧ Матісь Асыввывкӧт. Ӧтлаын Ираныскӧт нійӧ канмуэсӧ вежӧртӧны кыдз Шӧрӧт Асыввыв.
Мукӧд кыввезын Матісь Асыввывсӧ быдсӧн шуӧны Шӧрӧт Асыввыв, шуам инглиш кыв вылын этія регион шусьӧ Middle East, курд кыв вылын – Rojhilata Navîn.
Унаӧн шуӧны, этӧ пӧ ыджыт ӧтласа регион: Матісь да Шӧрӧт Асыввыв.
Мукӧдыс пыртӧны Матісь Асыввыв регионӧ и кавказсайся канмуэз: Картвелму (Грузинму), Хаястан (Арменму) да Азербайджан.
Но нія канмуэз, кыдз и Тюркия да Кипр, асьнысӧ лыддьӧны Европа канмуэзӧн.
Кыввез.
Матісь Асыввылын унажык отирыс баитӧны араб, фарси, тюрк да курд кыввез вылын. Нысся эмӧсь уна мӧдік кыввез да диалекттэз.
Эсканнэз.
Регионас невна не быдӧс оліссез – муслиммез. Кӧть Матісь Асыввылас эмӧсь христостуйлӧн да иудаизмлӧн тыдалана шӧриннэз да вежаиннэз.


Меря кыв.
Меря кыв — этӧ ӧшӧм фин-йӧгра кыв.


Метшкӧр (ю).
Метшкӧр — неыджыт ю Перем ладорись Коми кытшын, Кувалӧн шульга вож.
Метшкӧр – ? км кузя. Бассейныс – 220 км² ыжда.
Ваыс кынмӧ октяб помын, а оссьӧ – апрель помын.
Медыджыт вожжес – Лопва да Исаковка.
Ю дорын сулалӧ посад Белоёв да грезддэз: Чибьян, Иллич, Карбас, уссёын – Метшкӧр грезд.


Мещера кыв.
Мещера кыв — этӧ ӧшӧм фин-йӧгра кыв.


Микув (Юсьва район).
Мику́в (рочӧнжык Николаева) — Перем ладорись Коми кытшын, Юсьва районас грезд (деревня).
Микулыс пырӧ Карпов посадмуӧ.


Миллён.
Миллён — лыддьӧс, сюрс сюрс. Лыдпасыс - 1 000 000, 106. В системе СИ числу соответствуют приставки: мега — для миллиона (106) и микро — для одной миллионной (10−6).


Мой.
Мой () — сія вӧр пода.


Мокша кыв.
Мокша кыв (рочонжык: "Мокша-мордовскӧй кыв", мокш.: "Мокшень кяль, mokshanj kälj") — этӧ Мордва Республикаын каналан кыв.


Молдова.
Молдова (ром.: " Moldova", рочӧнжык: "Молдавия") — неыджыт канму асыввыв Европаын, кӧда межаасьӧ Ромыниякӧт рытвылын да Украинакӧт мӧдладоррезсянь. Республикалӧн тор роч сепаратисттэз контроль увтын. Канкарыс Кишинӧв. Куйлӧ унажыксӧ Нистру да Прут коласын. Саридз дорӧ оз пет.


Монако.
Монако (фр.: " Monaco" [moˈnako]) — учӧтичок канму-кар рытвыв Европаын, куйлӧ Франс да Мушӧр саридз коласын.
Ӧні Монакоыс зораммӧ унажыксӧ озыр отир вылын, кӧдна локтӧны татчӧ шоччисьны мӧдік канмуэзісь.
Монако пырӧ: ӦВК-ӧ (1993 восянь), ОБСЕ-ӧ, Ӧтласа Европаӧ (2004 восянь), Интерполӧ, ЮНЕСКО-ӧ, ВОЗ-ӧ. Татӧн видзӧ медшӧрӧт офиссӧ Гидрография сьӧрті йӧзколасся котыр.


Морт.
Морт (: "homo" — морт, "sapiens" — вежӧра) — этӧ пода, гӧгӧрвосьӧ кыдзи вежӧра морт. Англияса естествоиспытатель Дарвин Чарльз серти кӧ, Му вылын ӧнія кадӧ олысь морт артмӧма ӧблезянаысь.


Мосин (Юсьва район).
Мосин (рочӧнжык Мосина) — Перем ладорись Коми кытшын, Юсьва районас грезд (деревня). Грездыс сулалӧ Истер ю дынсянь неылын.
Мосиныс пырӧ Карпов посадмуӧ.


Москвина (Кудымкар район).
Москвина́ (мукӧдыс шуӧны Москви́нчи) — ыджыт грезд (деревня) Перем ладорись Коми кытшын, Кудымкар районас. Грездыс сулалӧ Кудымкарсянь рытвылӧ 38 км ылынаын, Вежайка ю дорын.
Москвинаыс ӧні пырӧ Иньвайыв посадмуӧ, а 2006 годӧдз татӧн вӧлі Москвина сельсоветлӧн шӧрин.
Ордча грезддэз.
Москвинасянь ойвылас, Кувалань трак кузяс кӧ мунан, петӧны грезддэз Вальков, Ӧндриан да Вежайка. Мунан кӧ лунвылӧ, Иньвайывланяс, локтан Черӧмнӧйӧдз, Виль Жуковӧдз да Кариновӧдз. Асыввылын, Белоёвлань тракт дорын сулалӧ Сель. Сы ладорын жӧ кӧркӧ вӧлӧмась ӧні овтӧм ни деревняэз Шатун, Носков да Важ Жуков.
Янсалӧм.
Москвинакӧт топ сулалӧ Яраш грезд, кӧдӧ позьӧ ни лыддьыны Москвина торӧн.
Веськӧтлан.
2006 воӧдз Москвинаын вӧлі сельсовет. Ӧні грездас кольччис токӧ ӧтік морт (староста?), кӧда баитӧ отирыскӧт влась нимсянь. Эм почта. Милицияись участковӧй кайлӧ татчӧ Иньвайывсянь.
Отир.
Олӧны Москвинаын москви́нса нето москви́нчи. 2009 во пондӧтчикӧ нія вӧлісӧ 289 морт, видзисӧ 82 горт. Этӧ кыкись унажык 1970 год сьӧрті, кӧр татӧн олӧмась дзир 130 морт. Быдӧс оліссез комиӧсь. Уна отир локтӧны овны Москвинаас ордча грезддэзісь, а Москвинасянь мукӧдыс вешшӧны шӧриннэзлань, Иньвайылӧ нето Пешнигортӧ.
Памиллёэз коласын унажыксӧ ветлӧны сэтшӧммез: Васькин, Зубов, Устюжанцев, Харин, Хозяшев, Бачев.
Кулӧммезнысӧ москвинсаыс нӧбӧтӧны шойнаӧ, кӧда куйлӧ грездсяняс асыввылас, Сель да Носкова коласын. Сэтчинӧ жӧ дзебсьӧны селёвса да ярашовса.
Кӧзяйство да быт.
Одзжык Москвинаын вӧлі колхоз «За мир» (отирыс сералӧмӧн шуӧмась сійӧ «Замри»). Ӧні ӧтласа аркиль абу.
Грездас эм ферма. Видзӧны баляэз, мӧссэз. Отирыс быдтӧны карч, мукӧдыс ӧктӧны вӧр ма. Быдӧс вузалӧны ньӧбсиссезлӧ. Ягӧдалӧны да тшакьялӧны унажыксӧ ас пондасис. Кӧть матісь вӧррезын олӧны ошшез, кӧиннэз да вӧрпорссез, москвинса озӧ тодиль вӧралӧ. Сю сідзжӧ озӧ быдтӧ.
Москвина дорын, Вежайка ю вылын, эм пруд, кытчӧ кӧркӧ лэдзӧмась карппез. Ӧні энӧ чериэсӧ кыйлӧны.
Москвинаын эм кык магазин: ӧтыс сельпо, мӧдыс — асторья.
Бытын кесъялан пункт 2000 воэзӧ грездісь подналісӧ, кыдз и пӧжаланін (пекарня). Няньсӧ ваявлӧны Иньвайылісь, нето ветлӧны сыла Куваӧдз.
Телевизоррез эмӧсь быд керкуын. Радио абу нач, кыдз и мобильниккез. Но грездын эм телефона будка.
Культура.
Москвинаын эм под (основнӧй) школа, клуб, сы бердын библиотека. Шогаліссез понда осьтӧм пельшера-акушера пункт.
Кӧркӧ грездас вӧлі часовенка, кӧда ӧні кежӧ быдсӧн киссьӧм.
Казьмӧтаннэз да сингажӧтаннэз.
Москвинаас сулалӧ Айму понда косясянын усьӧм земляккезлӧ обелиск.


Мошегова Анна Трофимовна.
Мошегова Анна Трофимовна (1905–1985) — коми велӧтісь, перем коми кыв вылын буквар лӧсьӧтісь. Коми кытшын совет кадӧ тыдалана мӧрт.
Олантуй.
Чужис Белюковаын (Юсьва р-н) 1905 февраль 16 (2) лунӧ. Пенсия вылын 1963 восянь. Куліс 1985 май 5 лунӧ.
Политикаын роль.
В 1937-38 воэзӧ вӧлі ӧтлаын А. М. Споровакӧт да В. И. Якимовкӧт окружнӧй комиссиянын, кӧда лӧсьӧтіс виль коми анбур роч графика под вылын. Сувтіс паныт асланым коми терминологиялӧ, а коми гижӧмсӧ тшӧктіс сибӧтны роч орфография дынӧ.


Мурома кыв.
Мурома кыв — этӧ ӧшӧм фин-йӧгра кыв.


Муткыльтан (ю).
Муткыльтан — неыджыт ю Перем ладорись Коми кытшын, Велваӧ усян Весымлӧн шульга вож.
Юыс ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Муткыльтан дорын сулалӧны грезддэз: Киршин, Мааков, Ёгоров, Баран, Падей, Трапезник.


Мылдін район.
Мылдін район (рочӧнжык – Троицко-Печорскӧй район) — веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Мылдін карокын. Мылдінсянь Сыктывкарӧдз 515 км ылына.
География.
Мылдін районыс 40,7 сюрс км² ыжда. Мувывтор сьӧртіыс сія лоӧ Коми Республикаас мӧдік местаын Чилимдін район бӧрын.
Куйлӧ Коми Республика лунвыв-асыввылын. Межаасьӧ Вуктыл районкӧт ойвылын, Йӧгра кытшкӧт асыввылын, Свердловск лапӧвкӧт лунвыв-асыввылын, Перем ладоркӧт лунвылын, Кулӧмдін районкӧт рытвылын да Сӧснагорт районкӧт ойвыв-рытвылын.
Мувевдӧрыс – мыссэза волькытін, асыввыв дорӧттяс – Урал керӧссэз. Рытвылӧт нюжалӧ Тиман мусюр.
Медыджыт ю районас – Печора, кӧда дорын, Мылва уссёын, сулалӧ Мылдіныс. Медыджыт вожжес Печораыслӧн район му вылын Унья да Ылыдз.
Климатыс шӧркодя континентвывся, тӧлыс кузь да кӧдзыт, гожумыс дженыт да абу жӧ бура шоныт. Год сьӧрна шонтӧгыс вежласьӧ 34 °C диапазонын. Вося шӧрӧт шонтӧгыс лоӧ –1 °C –2 °C. Январ коста шӧрӧт шонтӧгыс лоӧ –18 °C, июль коста +16 °C. Во сьӧрна луннэз, кӧр руыслӧн шонтӧгыс 0 °C -ся вылынжык, шӧркодяс 170-180-а. Енӧжва усьӧ год сьӧрна шӧркодяс 556 мм-ӧн.
Аслас кӧдзыт климат шогья районсӧ пыртӧмась медся ойвыв мувывторрез коласӧ.
Колана шедтассэз: кали сов, кирпич сёйму, бокситтэз, торф. Кынымкӧ неыджыт шогманінын шедтӧны газ да мусир.
Вӧрыс унажыксӧ кӧзъя да ньывпуаин, ю оллезын вӧррес кыдз сораӧсь. Эм кынымкӧ сыспуаин.
Ыджыт мувывтор (721,3 сюрс га) районас босьтӧ Печора-Ылыдз доръянін, кытӧн олӧны мӧділаэзас етшаӧн кольччӧм кыяна вӧрпиэз (низь, кидӧс, вурд, норка, ондатра). Олӧ сэтӧн и мӧдік звир: вӧрмӧссэз, вӧй кӧррез, ошшез.
История.
Мылдін район аркмӧтӧм 1931 вося февраль 20 лунӧ.
Отир.
Оліссез Мылдін районас 15,9 сюрс морт, ны коласісь 21% – комиӧсь. Джынся унжык отирыс (9,6 сюрс морт) олӧны Мылдін карокын.
Веськӧтлӧм.
Мылдін район вылын юралісьыс Широтов Виталий Валентинович. Веськӧтланыслӧн адрес: 169420, Мылдін район, Мылдін посёлок, Ленин туй, 2. Факс (82138) 910-84. Районісь сӧветын юралісь Голубев Лев Васильевич.
Янсалӧм.
Мылдін районын 11 веськӧтлан юкӧт: ӧтік карму (Мылдін) да 10 посадму.
Оланіннэз.
Мылдін районын 34 оланін: ӧтік карок (ачыс Мылдіныс), 16 посёлок, нёль посад да 13 грезд.
Экономика.
Мылдін районын кӧзяйство базируйтчӧ унажыксӧ вӧр лэдзан вылын (быдсӧн 64 учӧт уджаин). 2003 во помын сэтчин шедтісӧ мед 1254 морт нето районас быдӧс уджаліссез коласісь 23%.


Мыс (Кӧсладор район).
Мыс — Перем ладорись Коми кытшын, Кӧсладор районісь Кӧс посадмуын грезд (деревня), кӧть мукӧдыс и лыддьӧны сійӧ Порошволь грездлӧ тор туйӧ.
Мысыс куйлӧ Кӧссянь ойвыв-рытвылӧ 20 км ылынаын, да кык километра ылынаын Сым ю дорсянь лунвылӧ, Пятигорланьӧ мунтӧн автотуйсянь веськыт ки вылас, ыббез коласын.
Ордча грезддэз.
Мыссянь рытвылас, кырас сайын сулалӧ Порошволь грезд. Мукӧдкоста Порошволь да Мыс лыддьӧны ӧтік деревняӧн (Порошвольӧн жӧ шусьӧ).
Этія кыкторья грезд дынсянь медматын олан пункт — Несӧль деревня, кӧда сулалӧ лунвыв-рытвылӧ 1,5 км ылынаын. Сы ладорын жӧ куйлӧ быдӧс матісь грезддэз понда ӧтласа шойна.
Лунвыв-асыввылас трасса кузя, ылынкодь ни, сулалӧ Маскаль, ойвылас медматын грезд — Дасморт.
Вӧрынжык, лунвыв-рытвылас, кӧркӧ вӧлӧмась сэтшӧм учӧтик грезддэз, кыдз Новосёл да Собачка. Сэтӧн олӧмась сваль роччез, кӧдна ӧні вуджисӧ Мысӧ да Порошвольӧ.
Отир.
Олӧны Мыс грездын 101 морт (2009 во пондӧтчан кежӧ), видзӧны 39 горт.
Медодз деревняас олӧмась чисто комиэз. Сэсся, война коста, татчӧ локтӧмась роччез, этасянь талун татӧн оліссез коласын эмӧсь и комиэз, и роччез. Унажыкыс сё жӧ комиэз. Школаын (Порошволяс) быдӧнныс кывзӧны коми кыв сьӧрті уроккез. Но мунӧ сёрни коми кывсӧ школаись вӧтлӧм йылісь.
Памиллёэз коласын медуна пантасьӧны Щербаковвез, Останиннэз, Жижилеввез.
Религия сьӧрті отирыс веськыткылаӧсь (православнӧйӧсь). Мыля часовенка Порошволяс пӧдналӧм, Мысісь отирыс ветлӧны юрбытны Кудымкарӧ нето Кӧс посадӧ.


Мышьяк.
Мышьяк (As) — сія химияись 33-ӧд ӧтувтор. Полиметалл, емдон рӧма. Топыта (руд мышьякыслӧн) - 5,73 г/см³. Сылӧтан шонтӧг - 1090 K.


Недерланд.
Недерланд (нед.: "Nederland" [ˈneːdərlɑnt], рочӧнжык: "Нидерланддэз") — мезмыт канму Рытвыв Европаын Ойвыв саридз дорын (вадӧрыс 451 км кузя). Межаасьӧ кык канмукӧт, асыввылас Немечмукӧт (577 км кузя визирыс) да лунвылас Белгиякӧт (450 км кузя визирыс).
Недерланд аркмӧтӧ Недерланддэзісь Короляин (нед. Koninkrijk der Nederlanden), кытчӧ сідзжӧ пырӧны Кариб саридзись Аруба ді (кӧдалӧн эм тодильнӧй статус) да Недерланд увтісь Антил діэз.
Канкар Недерландын – Амстердам, но парламент да веськӧтлан пукалӧны Гаагаын. Каррез Гаага, Амстердам, Утрехт да Роттердам лӧсьӧтӧны агломерация Рандстад, кытӧн олӧны 7,5 миллион морт.
Недерланд аркмис 1581 годӧ, кӧр татісёвӧй муэз мезмӧтчисӧ Эспання король увтісь.
Канму пырӧ ӦВК-ӧ, Ӧтласа Европаӧ да НАТО-ӧ.


Недерландісь кыв.
Недерландісь кыв — этӧ герман кыв, Недерланд каналан кыв.


Нема (ю).
Нема — неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Немалӧн кузяыс – ? км. Бассейныс – ? км² ыжда. Вадӧрыс нюрйӧсь.
Ваыс йысялӧ октяб помын, а оссьӧ – апрель помын.


Немечму.
Немечму (рочӧнжык: "Германия", немеччез нёж: "Deutschland") — ыджыт канму рытвыв Европа шӧрын. Тыр нимыс "Немечму йитан республика" (рочӧнжык: "Федеративнӧй Республика Германия", немеч кыв вылын: "Bundesrepublik Deutschland", шусьӧ [ˈbʊndəsʁepuˌbliːk ˈdɔʏtʃlant]).
Ойвылын Немечму межаасьӧ Данмарккӧт да петӧ Ойвыв,да Балты саридззез дорӧ, асыввылын видзӧ ӧтласа визир Польскакӧт да Ческокӧт. Лунвылас Немечмукӧт ордчон куйлӧны Австрия да Швейцарму, рытвылын — Франс, Лецебург, Белгия да Недерланд.
Мывывторыслӧн ыжда 357,021 кв.км. Климатыс — шӧркодь, вежласьӧ сезоннэз сьӧрті. Оліссез — 82 млн. морт, этӧ лоӧ медуна Ӧтувтчӧм Европаын. Му югытын быдӧс пышьяліссез коласісь куимӧт торыс адззӧмась мӧдік гортнысӧ Немечмуас.
Немечму — парламента федератив республика, тэчӧм 16 йитчан муись ("бундесланддэзісь").
Канкарыс да канмуын медыджыт карыс — Берлин.
Немечму пырӧ Ӧтувтчӧм Войтыррез коласӧ, НАТО-ӧ, Кыкьямыса йылӧ, Кыкдаса йылӧ, OECD-ö, Муюгытісь удж артмӧтчанӧ (ВТО).
Немечмулӧн экономика ӧддьӧн вына: му югытас сія ВВП сьӧрті нёльӧт, эмбур петкӧтӧм (экспорт) сьӧрті - мӧдік да эмбур пыртӧм (импорт) сьӧрті — медодзза.
Канмуын лӧсьӧтӧма бур олан отир понда, бура зорӧтӧм йӧзыслӧ бытын отсалан тэчас.
Немечму юралӧ тӧдӧс (наука) да технология кынымкӧ сфераэзын.


Несӧль (Кӧсладор район).
Несӧ́ль (рочӧн Несоли́) — Перем ладорись Коми кытшын, Кӧсладор районісь Кӧс посадмуын учӧтик грезд (деревня).
Несӧльыс куйлӧ Кӧс посадсянь ойвыв-рытвылӧ 23 км ылынаын, Сым ю дорсянь лунвылӧ кык километра ылынаын, Пятигорланьӧ мунтӧн автотуйсянь шульга ки вылас, ыббез коласын.
Ордча грезддэз.
Кӧркӧ Несӧль вӧлі Порошволь сельсоветын. Медматын олан пункт — Порошволь и эм. Сія сулалӧ Несӧльсянь ойвыв-асыввылӧ ӧтік километра ылынаын (автотуй кузяс сэтчӧ муннытӧ 1,5 км). Кыкнан деревня коласын куйлӧ ӧтласа шойна. Сійӧн, мыля Несӧляс не садик, не школа, не магазин, не почта, не мый абу, несӧлёвчиыс вовлӧны пыр Порошвольӧ.
Ним йылісь.
1875 воын грездсӧ казьтылӧмась то кыдз: "Несолево на р. Негожевая". А. С. Кривощёкова-Гантман сьӧрті позьӧ вӧзйыны кык этимология: коми нимкодьсянь ("несыль" — пыр несйись морт), нето роч нимкодьсянь ("несоль" — морт, кӧда оз солав сёянсӧ).
Отир.
Олӧны Несӧляс 42 морт (2009 во пондӧтчан кежӧ), видзӧны 16 горт. Отирыс шусьӧны несӧлё́вчи. Оліссез комиӧсь.


Нидзыв.
Нидзыв () — сія гаггез чукӧрись подаок.


Низь.
Низь () — сія вӧр пода.


Ниндуль.
Ниндуль () — этӧ тшак.


Нипан (ю).
Нипан — неыджыт юок Перем ладорись Коми кытшын, Кӧсваӧ усян Льӧмьюлӧн шульга вож.
Нипаныслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Нипан да Льӧмью ӧтлаасянінын сулалӧ Гаинчи грезд (деревня).


Нитш.
Нитш () — этӧ быдмас чукӧрись ловья тор.


Новосибирск.
Новосибирск ("Виль Сибиркар") — этӧ кар Рочмуын, Новосибирск лапӧвлӧн канкарыс.


Норвег.
Норвег (сідзжӧ: "Норье", букмол вылын: "Norige", нюнорск вылын: "Noreg", рочӧнжык: "Норвегия") — норман отирлӧн канму Ойвыв Европаын, Скандинав кӧдж рытвыв ладорын.
Мӧдік муэзкӧт Норвег межаасьӧ токӧ асыввылын; татӧн сыкӧт ордчӧн куйлӧны Рочму, Суоми да Шведму. Лунвылас, саридз вис сайын, Норвег вылӧ видзӧтӧ Данмарк. Ойвылын канму петӧ Баренц саридз дорӧ, рытвылын – Норвег саридз дорӧ, лунвыв-рытвылын – Ойвыв саридз дорӧ.
Сэсся Норвег видзӧ Арктикаын Свальбард архипелаг да Ян Маен ді, а сідзжӧ Буве ді Антарктида дорын.


Нояб.
Нояб Эксай де Берри Часословасын
Нояб — год вылас дас ӧтікӧт тӧлысь (мисеч). Нояб петӧ октяб да декаб коласын.
Латынь кылын этія тӧлысь шусьӧ november, мый лоӧ ӧкмысӧт (девятӧй). Этадз сія пондіс шусьыны сы понда, мыля воыс (годыс) латыняналӧн пондӧтчӧма мартын.
Коми муын нояб коста кынмӧны юэз, а ачыс муыс вевттисьӧ лымнас.
Лунвывся пермяна – удмурттэз – шуӧны ноябсӧ шуркынмон толэзь 'ю (шор) кынман тӧлысь'.
Важся коми нимыс нояб понда – вӧльгым.


Нырыб.
Нырыб (роч: "Ныроб") — этӧ посад Рочмуын, Перем ладорын.


Нямыр.
Нямыр () — этӧ быдмас, сёян ягӧда.


Нёнь (ю).
Нёнь (мӧднёж – Ньӧнь) — неыджыт ю Перем ладорись Коми кытшын, Иньваӧ усян Исывлӧн шульга вож.
Юыслӧн кузяыс – 20 км. Бассейныс – 30 км² ыжда.
Ваыс кынмӧ октяб помын, а оссьӧ – апрель помын.


Ович (Иньваӧ усян ю).
Ович (рочӧн: "Олыч") — неыджыт ю Перем ладорись Коми кытшын, Иньвалӧн веськыт вож.
Юыслӧн кузяыс – 13 км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Медыджыт вожжес: Кекур, Олляшор да Сергинашор.
Ович дорын сулалӧны грезддэз (деревняэз): Новосёлова (овтӧм), Пидай, Миронова, Почкина. Уссёланьын Ович котӧртӧ Кудымкарӧт, сы юкӧт Юрина кузяс.


Одань (ю).
Одань — неыджыт юок Перем ладорись Коми кытшын, Кӧсвалӧн шульга вож.
Оданьлӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.


Оз.
Оз () — этӧ быдмас, ягӧдыс сёяна.


Озісь.
Озісь (Sn) — сія химияись 50-ӧд ӧтувтор. Металл, чочком рӧма. Топыта - 7,31 г/см³. Сылӧтан шонтӧг - 505,1 K.


Ой Пожым (Кӧчладор район).
Ой Пожым — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Ой Пожымыс сулалӧ Кӧч посадсянь рытвылӧ 12 км ылынаын, Необ шор дорын, сьӧд вӧр шорын.
Ордча грезддэз.
Мадматын олан ин — Лягай грезд — сулалӧ Ой Пожымсяняс лунвыв-асыввылын. Вӧррез сайын Ой Пожым гӧгӧр эм сэтшӧм грезддэз: Воробьёв да Дёма ойвыв-рытвылын, Гӧрдей ойвыв-асыввылын, овтӧм ни Долгоев да Нинмараск асыввылын, асыввылын жӧ Октябскӧй посёлок да Кӧч посад.
Отир.
Ой Пожымын оліссезлӧн лыдыс медбӧрья нёльдас годӧн невна чинӧма. 2009 во пондӧтчикӧ татӧн олісӧ 61 морт, кӧдна видзисӧ 18 горт, а 1970 годӧ грездас вӧлі 95 морт.


Ойвожка (ю).
Ойвожка — неыджыт ю Перем ладорись Коми кытшын, Иньваӧ усян Кордьюлӧн шульга вож.
Ойвожкалӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын кӧркӧ сулаліс Зойтамыс грезд.


Ойвыв.
Ойвыв — одна из четырёх сторон света, та, что соответствует направлению на солнце в полночь.
Коми пас — В, отиркостись — N ("nord").


Ойвыв Европа.
Ойвыв Европа (мавтӧм лӧз рӧмӧн) Ӧтувтчӧм Войтыррез сьӧрті
Ойвыв Европа (рочӧнжык: "Севернӧй Европа", фин.: "Pohjois-Eurooppa", швед.: "Nordeuropa") — Европалӧн ойвыв тор, кытчӧ унажыксӧ пыртӧны: Исланд ді, Скандинав кӧдж, Ютланд кӧдж, Финму да Балты саридзлӧн лунвыв-асыввыв вадӧр (Балтыдор).
Эмӧсь и мӧдік нёджӧввез сы вылӧ, кытшӧм канмуэз пырӧны Ойвыв Европаас.
Мукӧдыс и Ойвыв Рочму сідзжӧ пыртӧны Ойвыв Европаӧ.


Ойвыв Ык (ю).
Ойвыв Ык — неыджыт ю Перем ладорись Коми кытшын, Иньвалӧн шульга вож.
Юыслӧн кузяыс – 31 км. Бассейныс – 50км² ыжда.
Ойвыв Ыкыслӧ паныт Иньваӧ усьӧ Лунвыв Ык.
Ваыс кынмӧ октяб помын, а оссьӧ – апрель помын.
Ойвыв Ык дорын сулалӧны олан иннэз: Яранёв, Якунёв, Антипин.


Октыль (ю).
Октыль — неыджыт юок Перем ладорись Коми кытшын, Кӧсвалӧн шульга вож. Невунка лунвылас Кӧс посад дынсянь.
Октыльлӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Ю дорын кӧркӧ вӧлі Октыльсорд грезд, мытын сулалӧны ӧння грезддэз (деревняэз) Виль Гущин да Важ Гущин.


Октыльсорд сельсовет.
Октыльсорд сельсовет — кӧркӧся веськӧтлан юкӧт Коми кытшись Кӧсладор районын. Шӧриныс – Чиркӧв грездын (деревняын).
Чирковаись сельсоветсӧ вежӧм бӧрын муэсӧ пыртӧмась Кӧс сельсовет увтӧ.


Октяб.
Октяб Эксай де Берри Часословасын
Октяб — этӧ тӧлісь.


Олляшор (ю).
Олляшор — неыджыт юок Перем ладорись Коми кытшын, Иньваӧ усян Овичлӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Омен (ю).
Омен — неыджыт ю Перем ладорись Коми кытшын, Кӧсваӧ усян Косьялӧн веськыт вож.
Оменлӧн кузяыс – 20 км. Бассейныс – ? км² ыжда.
Юыс кынмӧ октяб помын, а оссьӧ – апрель помын.


Омскӧй.
Омскӧй — этӧ ыджыт кар Рочмуын, Омва лапӧвлӧн канкарыс.


Онолва (ю).
Онолва (мӧд нимыс – Нылва) — неыджыт ю Перем ладорись Коми кытшын, Кӧсвалӧн шульга вож.
Онолвалӧн кузяыс – 80 км. Бассейныс – 500 км² ыжда.
Юыс кынмӧ октяб помын, а оссьӧ – апрель помын.
Медыджыт вожжес – Урью, Пузым да Вежайка.
Онолва дорын сулалӧны олан иннэз: Пелым, Куделька, Маскаль, Ыджыт Коча, Учӧт Коча, Усь Онолва.


Очамчира.
Очамчира — этӧ кар Абхазияын, Очамчира районлӧн канкар.


Ошгаг.
Ошгаг () — сія геббез чукӧрись подаок.


Ошсьӧктан.
Ошсьӧктан () — этӧ быдмас. Коми кылын сылӧн эм уна мӧдік ним: "сьӧктантурун".


Ошыб (Кудымкар район).
Ошыб (рочӧн: Ошиб) — Перем ладорись Коми кытшын, Кудымкар районас, посад. Ошыб посадмулӧн шӧрин. Куйлӧ Кудымкарсянь ойвылӧ 29 км ылынаын. Посадын куим тор: Важ Ошыб, Лячкан да Виль Ошыб.
Ним йылісь.
Ошыбын чужись и быдмись "Радостев Павел Михайлович" сьӧрті, посад местаын вӧлісӧ ыджытся-ыджыт ыббез, кытӧн быдмис сю и кытчӧ петісӧ уна ошшез и быдӧс гудыртісӧ, дзугисӧ. Сысянь отир, кӧдна татчӧ локтісӧ, казялісӧ соровтӧминсӧ да шуисӧ этійӧ местасӧ "Ошыбӧн".
Отир.
Отирыс комиӧсь. Оліссез гишшаннэзісь унажыксӧ пантасьӧны Лунегов да Радостев. Татӧн торьясьӧны увтыррез: Палёв увтыр, Парапон увтыр, Попов увтыр, Торговӧй увтыр, Чикай увтыр.


Ошыб посадму.
Ошыб посадму (рочӧнжык Ошибскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
2009 во кежӧ татӧн вӧлі 35 олан ин: ӧтік посад, куим посёлок (Велва База, Ӧрна, Шарволь) да 31 грезд (деревня). Оліссез – 4170 морт, кӧдна видзӧны ? горт.
Посадмулӧн шӧрин – Ошыб посадын, кытӧн 2009 годӧ олісӧ 664 морт.
Посадмуись веськӧтланлӧн адрес: 619562, Перем ладорись Коми кытш, Кудымкар район, Ошыб посад, Медшӧрӧт туй, 3. Тел. (34260) 3-71-33.
Юралісьыс: Лесников Вячеслав Дмитриевич


Пӧй (ю).
Пӧй — неыджыт ю Перем ладорись Коми кытшын, Иньвалӧн шульга вож.
Юыс – 62 км кузя. Бассейныс – 161 км² ыжда.
Ваыс йысялӧ октяб помын, а оссьӧ – апрель помын.
Пӧйлӧн медыджыт вож, Атшапӧй, усьӧ юас веськытланьсянь.
Ю дорын сулалӧны олан иннэз: Бажинa, Ябыровчи, Кагулёва, Пашня.


Пӧлӧзайка (Кӧчладор район).
Пӧлӧза́йка — Перем ладорись Коми кытшын, Кӧчладор районісь Кӧч посадмуын учӧтик грезд (деревня). Одзжык грездыс пырис Сэпӧль сельсоветӧ.
Пӧлӧзайкаыс сулалӧ Кӧч посадсянь лунвыв-асыввылӧ 12 км ылынаын, Сэпӧль ю дорын.
Ордча грезддэз.
Пӧлӧзайкасянь лунвыв-асыввылын сулалӧ Кокушка грезд, ойвыв-асыввылас — Палькояг, лунвылас Ташка. Сэпӧль ю кузя кӧ кайны, петӧ Кӧч посад, кывтны кӧ - локтан Сэпӧль грездӧ.
Отир.
Пӧлӧзайкаын оліссезлӧн лыдыс медбӧрья нёльдас годӧн лёка чинӧма. 2009 во пондӧтчикӧ татӧн олісӧ дзир сизим морт, кӧдна видзисӧ вит горт. А эшӧ 1970 годӧ Пӧлӧзайкаыс вӧлі уна отира: олӧма пӧ сыын быдса 202 морт.


Пӧлӧзнича.
Пӧлӧзнича () — этӧ быдмас. Коми кылын сылӧн эм уна мӧдік ним: "лӧзчача", "ӧзимчача", "рудзӧгчача", "сючача", "пӧлудьсин".


Паль.
Паль () — сія вӧр пода.


Палькояг (Кӧчладор район).
Палькоя́г — Перем ладорись Коми кытшын, Кӧчладор районісь Кӧч посадмуын грезд (деревня). Одзжык татӧн вӧлі Сэпӧль сельсоветлӧн шӧрин.
Грездыс сулалӧ Кӧч посадсянь асыввылӧ 5 км ылынаын, Томшор ю дорын.
Ордча грезддэз.
Палькояг дынсянь медматын олан ин — Кышка, кӧда куйлӧ сысянь асыввылын 1,5 км ылынаын, Томшор пӧлӧн кӧ кайны. Рытвылас Палькоягсянь сулалӧ Кӧч посад, а лунвылас — Пӧлӧзайка грезд.
Отир.
2009 во пондӧтчикӧ Палькоягын олісӧ 48 морт, кӧдна видзисӧ 15 горт. Эта куимись етшажык 1970 во сьӧрті, кӧр татісь лыддьӧмась 151 морт оліссесӧ.
История.
Грездыс аркмӧма 1895 во гӧгӧр, кӧр татчӧ локтӧмась овны кык морт Кӧч посадісь. 1909 годӧ татӧн отирыс видзӧмась мачуркаэз. Кык горт и вӧлі сэк Палькоягас, отирыс олӧмась 32 морт.


Панин сельсовет.
Панин сельсовет — кӧркӧся веськӧтлан юкӧт Коми кытшись Кӧсладор районын. Шӧриныс – Панин грездын (деревняын).
Панинісь сельсоветсӧ вежӧм бӧрын сылісь муэсӧ пыртӧмась Порошволь сельсовет увтӧ.


Патррез.
Патррез (греч: Πάτρα) — кар Грецияын, Ахеялӧн канкарыс.


Педӧт (Юсьва район).
Педӧ́т (рочӧнжык Федотова) — Перем ладорись Коми кытшын, Юсьва районас грезд (деревня).
Педӧтыс пырӧ Карпов посадмуӧ.


Пекнича.
Пекнича (комиӧнжык: витӧдзлун) — сія витӧт лун недель вылас, овлӧ нёльӧдзлун да субӧта коласын.


Пелым (Кӧчладор район).
Пелы́м — Перем ладорись Коми кытшын, Кӧчладор районас посад, Пелым посадмулӧн веськӧтлан шӧрин.
Пелымыс сулалӧ Кӧч посадсянь ойвылӧ 16 км ылынаын, Онолва ю шульга ладорын.
Ордча грезддэз.
Автотуй кузя ойвылӧ кӧ мунны, петӧ Ӧтӧпка грезд, лунвылас — Кузьмин да Петукӧв. Асыввылын Пелымсяняс сулалӧ йӧзтӧм Карчинск. Онолва кузя кывтытын — Куделька да Урьюгорт.


Пелым посадму.
Пелым посадму (рочӧнжык: Пелымскӧй сельскӧй поселеннё) — веськӧтлан юкӧт Перем ладорись Коми кытшын, Кӧчладор районас.
2009 во кежӧ татӧн вӧлі ӧтік посад да сизим грезд (деревня). Олісӧ 1290 морт, кӧдна видзисӧ 298 горт.
Шӧрин – Пелым посад, кытӧн олӧны посадмуись джынся унажык отирыс – 776 морт.
Юралісьыс: Никонов Анатолий Михайлович
Посадмуись веськӧтланлӧн адрес: 619326, Пелым посад.


Пельнянь.
left Пельнянь — сія пель формаа няньысь да сы пытшкӧ тэчыштӧм мӧдторйысь (унджыксӧ яйысь) пуӧм сёян. Пельняньяссӧ вӧчӧны да сёйӧны Евразия пасьтала. "Пельнянь" нимыс артмӧм кык перем кывйысь: "пель" да "нянь".


Пелідз.
Пелідз () — этӧ пу. Ягӧдсӧ сёйӧны.
Диалекттэзын коми отир шуӧны пелідзсӧ сідзжӧ и мӧднёж: пелысь, пелысь пу, рӧбина.


Перем.
Перем (зыр.: "Перым", роч: "Пермь") — кар Роч муын, Перем ладорлӧн канкарыс.


Перем Коми кыв.
Перем коми кыв нето перем комиэзлӧн лыддьӧтан кыв (рочӧнжык: коми-пермяцкӧй кыв, коми-пермяцкӧй литературнӧй кыв) — коми отир кывлӧн лыддьӧтан вариант, кӧдӧ видзӧны Перем ладорись Коми кытшын. Коми кывлӧн мӧд лыддьӧтан вариант – зыряналӧн коми кыв – зорамӧ Коми Республикаын.
Перем коми кыв вылын баитӧны 94,3 сюрс морт.
Перем комиэзлӧн кылыс, коми кыв да, пырӧ урал кыввезлӧн чудь-йӧгра увтырӧ, перым чукӧрас. Торья кыввезын содтассэз агглютинасьӧны, сёрникузялӧн унажыксӧ номинатив тэчас.
Ассиныс лыддьӧтан кыв перем комиэз зорӧтӧны XVIII вексянь. Кыв вӧлі нормируйтӧм Коми кытшын 1921-1938 воэз сьӧрна. Ӧння нормаэз кодифицируйтӧмӧсь 1938 годӧ.
Перем коми кыв лыддисьӧ кыв стандартӧн Перем ладорись Коми кытшын, кытӧн коми отирыс (перем комиэз нето коми пермяккез) баитӧны коми кывлӧн кык сёрнитан вылын. Этӧ лоӧны ойвыв перем да лунвыв перем сёрнитаннэз.
Перем коми кыв лӧсьӧтікӧ подыс туйӧ бӧрйӧмась лунвыв сёрнитансис Вылісь Иньва диалект, кӧда перем диалекттэз коласын баитіссез лыд сьӧрті лоӧ медыджыт. Сэтчӧ пыртӧмась "л" шы, медбы лыддьӧтан кыв лӧсяліс и лунвыв перем, и ойвыв перем сёрнитана коми отирлӧ.
Кыв отир оланын.
"Унажык сы йылісь видзӧт: Коми кыв сьӧрті социолингвистика"
Баитіссез.
"Унажык сы йылісь видзӧт: Перем коми кыв вылын баитіссез"
2002 вося гижӧтӧм сьӧрті Роч муын перем комиӧн баитӧмась 94,3 сюрс морт, ны коласын 6657 морт – мӧдік вужжезісь отир.
Коми кытшын баитӧны комиӧн 67 сюрс морт, ны коласісь 2051 озӧ пӧ кужӧ рочӧн.
Быдӧс перем комиэзісь мам кыв тӧдӧны 72,6%. Этія лыдпас вежсьӧ сы сьӧрті, кытӧн коми мортыс олӧ. Шуам, Коми кытшын чужан кыв вылын баитӧны 83,1% комиэз коласісь; Перем ладорын (кытш визиррез сайын) - 60,7%; Перем ладорсянь ылын олісь перем комиэз коласын чужан кыв тӧдӧны токӧ 46,4%.
Статус.
"Унажык сы йылісь видзӧт: Перем коми кывлӧн статус"
Перем ладорлӧн Устав сьӧрті Перм ладорын канму (государство) нимсянь веськӧтлан органнэзлӧ колӧ лӧсьӧтны уджнысӧ сідз, медбы перем коми отирлӧн зорамис кыв, лов культура да этнослӧ аскодя мӧдік берся.
Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан керкуэзын позьӧ баитны и перем коми кыв вылын.
Юӧртан везӧт.
"Унажык сы йылісь видзӧт: Перем коми кыв масс-медиаын"
Кыкись тӧлісьӧ коми кыв вылын петӧ тодиль газета «Кама кытшын» (сійӧ лӧсьӧтӧны Кудымкар районісь «Иньвенскӧй край» газета редакцияын).
Коми кытшись «Парма» нима газетаын перем коми кыв вылын петӧ быд неделься листбок «Коми говк».
Шочыника лэдзӧны челядь понда журнал, «Силькан» нимаӧ, кытӧн сетӧны гижӧттэз и комиӧн, и рочӧн.
Телевизорӧт перем коми кыв вылын баитӧны «Всеросийскӧй» телерадиокомпания бердын «Перем» филиалыслӧн юкӧт пырья: лун вылас джын час висьтасьӧны берся юӧррез.
Радиӧт сія жӧ юкӧтсянь баитӧны комиӧн 10 минут мымда быд уджалан лун. Лыддьӧтӧны токӧ бӧрья юӧррез.
Ӧті-ӧті программаэз перем коми кыв вылын лӧсьӧтӧ и аспондасис уджалан радио «Союз-FМ-Кудымкар».
Велӧтан везӧт.
"Унажык сы йылісь видзӧт: Перем коми кыв школаын"
Перем Коми кывлӧн велӧтчан небӧг 7-8 классес понда
Коми кытшись школаэзын челядьсӧ велӧтӧны унажыксӧ роч кыв вылын. Перем коми кыв босьтӧны отсӧт туйӧ сэк, кӧр колӧ, медбы челядь буржыка вежӧртісӧ материал. Велӧтан кывнас перем коми кыв лоӧ токӧ мам кыв да перем коми литература уроккез коста. Энія предметтэз сьӧрті и лэдзӧны комиӧн велӧтан небӧггез.
Лыддьӧтан кывнысӧ да перем коми литература 2008/09 воын Коми кытшас велӧтӧмась дзир 20,5% коми челядь коласісь (2931 морт); а садиккезӧ, кытӧн челядёкыскӧт баитӧны коми кыв вылын, ай-маммез сетӧмась сія жӧ годӧ токӧ 848 кага (этія лоӧ 14,3% быдӧс дошкольниккез коласісь).
2009/09 годӧ перем коми кыв да литература сьӧрті уроккез сетӧмась Коми кытшись 48 школаын 69 велӧтісь (омӧн кытш пасьта школаэз 126-я).
Медвылӧдз велӧтаніннэз коласісь перем коми кыв вылын лыддьӧтӧны лекцияэз токӧ Перемын, педагогика сьӧрті университетын. Татісь филфаклӧн коми-роч юкӧт вылӧ одзжык быд во босьтлӧмась 25 мортӧн. Сэсся велӧтчыны локтіссез лоӧны сё етшажык. 2009 годӧ 1-а курс вылӧ босьтӧмась дзир 17 мортӧс. Велӧтчылісӧ 5 воӧн, ӧні пондасӧ етшажыкӧн. Юкӧтсӧ помаліссезлӧ сетӧны диплом «Перем коми кыв да литература сьӧрті велӧтісь, роч кыв да литература сьӧрті велӧтісь». Но уджавны коми кыв велӧтісьӧн томмэс сэсся озӧ вермӧ да мунӧны шедтыны сьӧм мӧділаэзӧ.
Пондӧтчан школа понда коми велӧтіссезӧс лӧсьӧтӧны Кудымкарын, педагогика сьӧрті колледжас, но татӧн нельки оз быд во босьтӧ абитурасӧ. Этія и вежӧртана, мыля школаэз Коми кытшын пӧднасьӧны, а коми кыв тӧдісь школьниккез дугдывтӧг чинӧны.
Небӧг лэдзӧм.
"Унажык сы йылісь видзӧт: Перем комиэзлӧн небӧг лэдзӧм"
Ӧння кадӧ небӧггесӧ перем коми кыв вылын лэдзӧны ӧддьӧн етша, да и тематика нылӧн зэв и зэв дзескыт. Шуам, кӧр 1921–1937 воэзӧ петӧмась 350 нима быдкодь небӧггез, то сы дыра жӧ кад сьӧрна, 1991–2007, воэзӧ, - дзир 80. Кӧркӧ, лыддьӧтан кыв лӧсьӧтікӧ, лэдзӧмась кыдз велӧтан да мича литература, сідз и политика, наука да берся удж сьӧрті колана небӧггез, ӧні жӧ лыддьӧтісьлӧ вӧзйӧны токӧ перем коми гижиссезлісь мичмӧтӧм гижӧттэз да перем коми кыв да литература сьӧрті велӧтчан небӧггез. Коми книгаыс Коми кытшын петӧ Перем коми небӧг лэдзанінісь.
Визирсайся да роч литературасӧ перем коми кыв вылӧ дугдӧмась вуджӧтны 1962 воын. Математика сьӧрті медбӧря велӧтан небӧг лэдзӧмась 1975 годӧ.
2007 воӧ шуисӧ быд коми гижӧт сэсся вуджӧтны роч кыв вылӧ да небӧгсӧ лэдзны кык кыв вылын, медбы паныт вӧлісӧ тэчӧмӧсь тексттэз комиӧн и рочӧн. Бӧра, роч гижӧттэс Коми кытшын петӧны небӧггезӧн коми вылӧ вуджӧттӧг.
Коми кытш визиррез сайын перем комиӧн небӧггез петӧны Финн муын, кытӧн Библия вуджӧтан институт 1993-2009 воэз сьӧрна лэдзӧма 9 гижӧт Христос велӧтӧм сьӧрті.
История.
"Унажык сы йылісь видзӧт: Перем коми кывлӧн история"
Медодзза коми кывкуд (1785 во)
Коми отирлӧн гижӧт медодз аркмис XIV векӧ, кӧр Перем Степан лӧсьӧтіс медодзза коми анбур (азбука) да вуджӧтіс кынымкӧ вичкося текст перем кыв вылӧ.
Рытвыв Европаын перем кыв вылын медодзза текст вӧлі йӧзӧтӧм (публикуйтӧм) 1705 годӧ. Этӧ вӧлі кеймисян «Ая миян», кӧдӧ ми вермам лыддьӧтны Н. Витсен небӧгись «Ойвыв да асыввыв тотаралӧн му».
Перем кывлісь кынымкӧ шуан гижӧма Д. Г. Мессершмидт (1720) да мымдакӧ публикуйтіс Ф. Й. Страленберг небӧгын «Европа и Азиялӧн ойвывся да асыввыв тор» (1730).
Быдӧс эна материаллэз лӧсялӧны и перем коми, и зыряна коми сёрнилӧ.
Первуись перем коми шуаннэсӧ сетӧма торйӧн и ордчӧн зыряна коми кыввезкӧт Г. Ф. Мюллер. Этійӧ сія керис 1756 годӧ, кор сылӧн медодз петіс небӧгыс «Казань губерняись чучкӧй отир йылісь». Перем кыввез босьтӧмӧсь ойвыв сёрнитанісь.
Медодзза коми грамматика да ыджыткодь кывкуд вӧлісӧ лӧсьӧтӧмӧсь 1785 во кежӧ. Уджыс вӧлі керӧм Перемись протоиерей Попов Антоний веськӧтлӧм увтын. Небӧггес ӧнӧдз абу публикуйтӧмӧсь.
Сэсся перем сёрнитаннэзісь лоасӧ ӧктӧмӧсь эшӧ кык ыджыт кывчукӧр – Чечулин Георгийлӧн (1820 воэзӧдз) да Волегов Федотлӧн (1830-1840 воэзӧ).
1823 воын Йӧг посадісь поп Любимов Феодор первуись вуджӧтӧма перем коми кыв вылӧ ыджыт небӧг: Бур юӧр (Евангеллё) Матфей сьӧрті. Кигижӧтыс вӧлі ыстӧма канкарӧ, но сэтӧн кольччис куйлыны архивын. 1838 год кежӧ сія жӧ Ф. Любимов, Совкарись монастырын олікӧ, лӧсьӧтӧма перем коми кыв сьӧрті мӧдік грамматика. Уджсӧ йӧзӧтӧмась токӧ 2007 воын…
Куимӧт пырся перем коми кыв лад йылісь гижис Рогов Миков. Сылӧн грамматикаыслӧ вӧлись лӧсяліс: небӧг вӧлі печатайтӧма Петракарын 1860 годӧ. Ӧкмыс во бӧрті, 1869 годӧ, сэтчин жӧ петӧ Ӧврам Миколыслӧн жӧ «Перем-роч да роч-перем кывчукӧр».
1866 воын Лондонын петӧ медодзза печатайтӧм небӧг быдсӧн перем комиӧн, «Матфей сьӧрті Бур юӧр», кӧдӧ вуджӧтӧма Роговыслӧн ёрт Попов Ӧврамий. Текстыс вӧлі лӧсьӧтӧма латынь шыпассэзӧн. Дыр мыйись сійӧ жӧ небӧгсӧ лэдзасӧ и роч шыпассэзӧн – Петракарын жӧ, 1884 годӧ.
Челядьӧс велӧтӧм понда медодзза небӧг, «Лыддьӧм пермяк понда», петӧ 1894 воын, гижис сійӧ Попов Ермов.
XIX век помын – XX век пондӧтчикӧ Казаньын лэдзӧны перем коми кыв вылын букваррез да унакодь вичкося небӧг. Сійӧ уджсӧ артмӧтіс Камасинісь Шестаков Яков (сія вӧлі поп Кудымкарын). Вуджӧтіссез коласын тӧдса Седегов И.В., кӧда ки увтісь петіс «Вежа история» (1901 во) да мд.
Быдсӧн 1917 воӧдз перем комиӧн печатайтӧмась 26 мымда небӧг. Роч муын саррезӧс берездӧтӧм бӧрын коми небӧггес пондасӧ петны бура унажык, 1921-1941 воэзӧ петӧма 533 етш небӧг перем коми кыв вылын, да эшӧ вӧлсіӧ газетаэз и журналлэз…
Важ режим дырни да и мыйкӧ дыра революция бӧрын, 1927 годӧдз, небӧггесӧ лэдзӧмась ойвывся да лунвывся сёрнитаннэз вылын торйӧн. Сэсся шуасӧ лӧсьӧтны ӧтласа перем коми кыв, мый понда и пыртасӧ л/в вежласьӧм.
Кыв пондӧмась буражык нормируйтны. Терминнэз аркмӧтӧм да орфогрфия бурмӧтӧм сьӧрті чулӧтлӧмась ӧксяннэз, медыджытыс вӧлі 1933 годӧ, июль коста. Мӧдігод перем комиэз ветласӧ сэтшӧм жӧ ӧксян вылӧ и Сыктывкарӧ, кытӧн мӧдісӧ унифицируйтны орфографиянысӧ зырянаыскӧт.
ХХ веклӧн 20-30 воэз сьӧрна перем комиэзлӧ лыддьӧтан кыв лӧсьӧтӧмась Лихачёв Микаль, Питю Ӧньӧ, Онтон Пёдор, Ёгор Пёдор, а томжыккез коласісь Нечаев Григорий, Грибанов Спиридон, Василь Миков, Иву Стёпко.
Сія жӧ кадӧн перем коми кыв вылын вӧлісӧ лэдзӧмӧсь велӧтан небӧггез алгебра, геометрия, физика, химия, география, ботаника да зоология сьӧрті, уна небӧг вуджӧтасӧ роч кыв вылісь.
Эна воэзӧ неӧтпыр вежсьылӧма коми кывлӧн графика (гижӧт): перво вӧлӧма Молодцов анбур (1921-1932), сыбӧрын коми латынь (1932-1937), сэсся татісь комиэсӧ вуджӧтасӧ роч азбука вылӧ, а 1939 годсянь пыртасӧ ӧння коми алфавит.
Перем коми кыв вӧлі вӧлись кодифицируйтӧм 1938 годӧ август 7 лунӧ, кӧр РСФСР-ись отирӧс велӧтӧм сьӧрті нарком «утвердитіс русскӧй основа вылын коми-пермяцкӧй алфавит да основнӧй орфографическӧй правилоэз». Но эшӧ 1936 восянь коми кывсӧ пондӧмась Коми кытшын быднёж дзескӧтны. Перво шупкасӧ коми теминология (Мошегова Анна, Спорова Анна да кд.), сэсся кутчасӧ жагӧник пичкыны коми кывсӧ школаись, веськӧтлан керкуэзісь, газетаись. Медбӧрьяись газета быдсӧн комиӧн петас 1958 годӧ. Историяӧ велӧтан медбӧрья небӧгсӧ печатайтасӧ 1962 воын, математикаӧ (1 кл. понда) - 1975 воын. Быдӧс этіясянь лыддьӧтан коми кыв ӧштас ассис дон, и кольччас коланаӧн токӧ ны понда «кинлӧ этӧ интересно».
Нормаэз коми кыв сьӧрті сэсся вежсисӧ етша. Орфография сьӧрті медодзза кывкуд вӧлі лэдзӧм 1945 годӧ. Сэсся сэтшӧм жӧ кывкуддэс петасӧ 1955, 1965 да 1992 воэзӧ.
Терминология сьӧрті кывкудоккез лэдзӧмась 1940 да 1949 годдэзӧ. Сэсся терминология (унажыксӧ рочись босьтӧм) эз вежсьывлы 2000 воэзӧдз.
Ыджыткодь «Русско-коми-пермяцкӧй словарь» петіс 1946 годӧ (лӧсьӧтіссез – А. М. Спорова да П. С. Кузнецов), а «Коми-пермяцко-русскӧй словарь» – 1985 воын (лӧсьӧтіссез – А.С. Кривощёкова-Гантман да Р.М. Баталова). Кыкнан кывкудын коланася унажык роч шуаннэз, а ӧддьӧн уна коми кыввез сэтчӧ абу пыртӧмӧсь.
Перем коми кыв теория сьӧрті ӧтласа небӧг петӧма токӧ ӧтчид - 1962 годӧ. Небӧгсӧ гижӧмась Илля Вась кипод увтын. Сэсся эттшӧм уджжез перем комиэзлӧн эзӧ ни вӧлӧ.
1990 воэз пондӧтчикӧ коми отирыс мӧдісӧ вились лэбтыны перем коми кывлісь донсӧ: пондісӧ велӧтны коминас челядьнысӧ, коми кылыс бӧра петіс газета листбоккез вылӧ, пондіс кывны радиоӧт да телевидз вылын. Но вылӧ кайны коми кылыслӧ Коми кытшын веськӧтліссез эзӧ сетӧ. 1992 годӧ нія эзӧ керӧ сійӧ веськӧтлан кылӧн, а сэсся пондісӧ быднёж дзескӧтны коми кыв вылын уджалан берсясӧ.
Ӧння кадӧ Коми кытшын бӧра весӧтӧны бы перем коми терминология. Виль велӧтан небӧггезӧ пыртӧны ни сэтшӧм вунӧтӧм кыввез, кыдз "шыпас" ("буква" туйӧ), "кывбур" ("стихотвореннё" туйӧ) да мӧдіккез. Комиӧн баитыштӧ радио да телевизор, газетаын петӧ коми листбок. Но глобализируйтчӧм дырни вились саймӧтны коми отирыслісь интерес мам кыв дынӧ лоӧ ӧддьӧн сьӧкыт.
Кыв лад.
"Унажык сы йылісь видзӧт: Коми кыв лад"
Коми кыв лад йылісь баитікӧ сьӧрсьӧн-бӧрсьӧн видзӧтӧны кывсӧ куим ладӧрсянь: фонология (сёрни шыэз йылісь велӧтӧм), морфология (кыв формаэз йылісь велӧтӧм) да синтаксис (кыввез йитчӧм йылісь велӧтӧм).
Перем коми кыв лад йылісь татӧн гижам унажыксӧ А.С. Кривощёкова-Гантаманлӧн «Дженынт грамматика» сьӧрті.
Фонология.
Коми фонология видзӧтӧ, кытшӧм сёрни шыэз эмӧсь коми кылын, кыдз нія вежсьӧны нето асалӧны ӧтамӧднысӧ сёрниын, мыйся шы вынсьӧтан лоӧ аскодяӧн торья коми диалекттэзлӧ нето лыддьӧтан кыввезлӧ.
Шыэз.
"Унажык сы йылісь видзӧт: Коми сёрни шыэз"
Перем коми кылын нія жӧ сёрни шыэз, кыдз и зыряналӧн коми кыланыс. Быдсӧн важ вужья шуаннэзын пантасьӧны 33 торья шы.
Шы вынсьӧтӧм.
"Унажык сы йылісь видзӧт: Шы вынсьӧтӧм"
Перем коми кылын аскодя шы вынсьӧтӧм, кӧда оз вачкись зырана кылын шы вынсьӧтан вылӧ не мукӧд перем диалекттэзісь шы вынсьӧтан вылӧ.
Лыддьӧтан кылын перем комиэзлӧн сія лоӧ морфологизируйтӧм, м. ш. мукӧд содтассэз пыр вынаӧсь (сідз, небзьӧтан содтас "-ок: пызанок, пурток"), мукӧдыс бӧра некӧр оз вынсьӧтчӧ (шуам, эманимлӧн места кӧрталан содтас "-ын: вӧрын, Перемын"), вӧлись куимӧттэз кыскӧны вынсьӧтӧмсӧ ас одзись слогӧ (шуам, ордчӧтан содтас "-жык: чочкомжык, пемытжык").
Шыпассэз.
"Унажык сы йылісь видзӧт: Коми анбур"
Анбур (алфавит) тэчӧма 35 шыпасісь, ны коласын быдӧс роч шыпассэз да кык асланым - "ö, i. "
Шыпассэз сьӧрсьӧн-бӧрсьӧн мунӧны сідз: "а, б, в, г, д, е, ё, ж, з, и, i, к, л, м, н, о, ö, п, р, с, т, у, ф, х, ц, ч, ш, щ, ъ, ы, ь, э, ю, я. "
Шыпас i видзӧны, мед мыччавны тыргора шы "и" гозъя чорыт шума шыэз бӧрын ("т, д, с, з, н, л"): "тійӧ, тӧді, сім, зі, ӧні, вӧлі"; абу кӧ этія тыргора шы одзын гозъя чорытыс, сійӧ жӧ мыччалӧны "и" шыпасӧн.: "мийӧ, син, йирны, иган").
Шыпас "э" видзӧны, мед мыччавны небыт шы "э" кыв пондӧтчикӧ да гозъя чорыт шума шыэз бӧрын ("эстӧн", "тэнат"), мӧд шыэз бӧрын гижӧны "е" ("менам, сетны").
Баитчӧм сьӧрті гижаннэз.
"Унажык сы йылісь видзӧт: Коми орфография"
Морфология.
"Унажык сы йылісь видзӧт: Коми морфология"
Серкывсӧ оз быдыс пукты сёрни тор туйӧ, унажыкыс лыддьӧны сійӧ тӧдчанкылӧн.
Кадакылын торйӧтӧны эшӧ причассёэз да деепричассёэз.
Эманим.
"Унажык сы йылісь видзӧт: Эманим"
Эманимыс вежласьӧ "лыддян", "кӧрталан" да "асалан" сьӧрті. Роч кодьӧм "род" перем коми кылын абу.
"Унажык сы йылісь видзӧт: Лыддян"
Ӧтікӧ лыддян форманас лыддисьӧ эманимыслӧн под.
Унаӧ лыддян артмӧ "эз" содтасӧн; под помын кӧ петӧ шума шыыс, то эз одзын сія кыкпӧвсасьӧ.
Гижикӧ унаӧ лыддян содтас гижӧны нето "-эз" нето "-ез".
б) гозъя чорыт шума шыӧн: "кӧззэз, поссэз".
Нія кӧ абуӧсь, гижсьӧ "-ез": "каннез, кыдззез; керрез, туйез".
Кыдз адззам, помасьӧ кӧ подыс шума шыпасӧн ("й"-ся), то сія шыпасыс кыдз и шыыс жӧ кыкпӧвсасьӧ.
"Унажык сы йылісь видзӧт: Кӧрталан"
Перем комиэзлӧн лыддьӧтан кылын эм 17 кӧрталан. Эманимыслӧн форма, кӧдалӧн абу кӧрталан содтас, лыддисьӧ под кӧрталан туйӧ.
Под кӧрталансянь аркмӧны быдкодь содтаса кӧрталаннэз.
"Унажык сы йылісь видзӧт: Асалан"
"Унажык сы йылісь видзӧт: Эманимлӧн вежласьӧм "
Эманиммез вежласьӧны кык нёж. асалан содтассэзӧн нето нытӧг (с.ш аслаӧмӧн вежласьӧм да сӧстӧм вежласьӧм).
Асалан содтассэз "-ыт, -ыс" йитчӧны унаӧ лыддян содтаскӧт, да сысянь артмӧны дженыт формаэз: "небӧгг-ез-ыс > небӧгг-е-ыс > небӧгг-е-с". Лыддьӧтан кылын сэтшӧм дженыт варианттэз пуктӧны норма туйӧ: "пызаннэт, пызаннэс".
Асалан содтассэз йитчӧны и мукӧд кӧрталан содтассэзкӧт, сы коста кыкнан содтасыс петӧны асланыс тодильнӧй формаын (йитчан вариантӧн): "ки-си-т" (ордч. "ки, ки-ись, ки-ыт").
-ок (-ёк) — видзӧ небзьӧтан вежӧртас: "ваок, туёк, канёк";
-у (-ю) — небзьӧтӧ увтыр ниммесӧ да асторья ниммесӧ: "сою, зону, Колю, маму";
-иньӧй (-іньӧй) — шыӧтчӧммезын сідзжӧ видзӧ небзьӧтан вежӧртас: "маминьӧй, муиньӧй, ныліньӧй";
-жуг — умӧльтан вежӧртаса содтас: "понжуг, керкужуг, туйжуг".
Тӧдчанним.
"Унажык сы йылісь видзӧт: Тӧдчанним"
Тӧдчанкыв.
"Унажык сы йылісь видзӧт: Тӧдчанкыв"
Лыдним.
"Унажык сы йылісь видзӧт: Лыдним"
Нимвежлас.
"Унажык сы йылісь видзӧт: Нимвежлас"
Кадакыв.
"Унажык сы йылісь видзӧт: Кадакыв"
Кывбӧррез.
"Унажык сы йылісь видзӧт: Кывбӧр"
Ин сьӧрті быдкодь йитӧттэсӧ (отношеннёэз) мыччалӧны нима кывбӧррез. Нія вужнаныс шуӧны ин, кӧда куйлӧ кытшӧмакӧ эмторыс сьӧрті ("сы одзын, дорын, весьтын, сайын" да мд.): "керӧс увтын", "керку сайын"; "ю дорын", "школа одзын".
Нима кывбӧррез да мукӧдыс кодя кывбӧррезісь вермӧны кышавны асалан содтассэз, шуам "пызаныт увтын" туйӧ позьӧ висьтавны "пызан увтат"; "пызаныт увтісь" туйӧ - "пызан увтсит".
Йитассэз.
"Унажык сы йылісь видзӧт: Йитас"
Йитассэз янсӧтчӧны кык ыджытжык чукӧрӧ: ёрталанаӧсь да увтыртанаӧсь.
"Кушамӧ ыб, и му шуралӧ"; "Быд лун сылӧ вовлісӧ телеграммаэз да письмоэз; Зоночка любитіс лыддьӧтны, сія сідзжӧ занимайтчис спортӧн."
"Керкуным бур, да юыс матын абу; Небоын югьяліс шонді, а руыс вӧлі кӧдзыт"
"Бур, что лымыс одз сыліс; Петялӧ кажитчис, бытьтӧ ойся вӧрын кинкӧ ветлӧтӧ; Быдыс тӧдіс, что чожа войнаыс кончитчас"
"Кӧр мужиккез саймисӧ, Ипатов керкуас эз ни вӧв; Только пондіс югдыны, вӧраліссез вӧлісӧ кок йылын ни"
в) гӧгӧртас: "кӧ, кӧбы, если, ежели, коли, раз", шуам: "Гортсянь кӧ лэдзасӧ, сэк мунам татісь; Ежели бы кӧч ветлӧтіс эсті, сійӧ адззисӧ бы след сьӧрті; Если колӧ сёрнитны мекӧт, кай татчӧ"
"Библиотека оз уджав, сідз кыдз мунӧ ремонт; Юннаттэз киськалісӧ пуоккез, сійӧн мыля гожумыс ӧддьӧн жар. Огӧ ни кайӧ вӧрас, лӧсьӧтчӧ зэрны да."
"Варяыс муніс мӧдӧрӧ, медбы сыкӧт не пантасьны; Деддэзным пессисӧ сы понда, медбы мийӧ бура олім".
Тороккез.
"Унажык сы йылісь видзӧт: Торок"
а) таксьӧтан: "нельки, нӧ, инӧ: нельки кылыс ӧшис; кытчӧ инӧ мунан?"
б) чинтан: "только: только татӧн эм быдӧс"
в) мыччалан: "вон, вон тай, то: то кытӧн вӧлӧма тшакыс!"
г) юасян: "я, разь, неужели, ли мый ли: абу я татӧн ваок?"
д) соссян: "абу; не: не, не сія; меным абу охота"
е) сетчан: "мыйнӧ: мыйнӧ, сідз и вӧлі быдӧс"
ж) кад йитан: "на, ни, эшӧ: ме эг на вӧв татӧн; ӧвсьы ни"
з) пыртан: "тай, эд, кӧть, некӧ, мыся, пӧ: мунам, пӧ, клубӧ; мыся, ог мун"
и) мӧдан: "бы, давай, ась, мед, нӧ, -ко: висьтав-ко; ме бы ветлі; ме бы ветла жӧ"
к) ордчӧтан: "топ, дзик: сія топ айыс"
Ыкӧстаннэз.
"Унажык сы йылісь видзӧт: Ыкӧстан"
Серкыввез.
"Унажык сы йылісь видзӧт: Серкыв"
Коми кылын, кыдз и урал-алтай вужа мӧдік йӧз сёрниын серкыввес тыр. Серкыввезӧн мийӧ нимтамӧ кыввез, кӧдна вачкисьӧны быдкодь оланшыэз вылӧ нето серпасалӧмӧн мыччалӧны вешшӧммез, асвидзӧммез (состояннёэз), коддьӧммез (качествоэз) да мд.
Шы мыччалан серкывез. Шуам: "кар-р, кар-р" — рака карзӧм вылӧ вачкисьӧ, "крив-крув, крив-крув" — туриэз кривзӧны, "кук-ку, кук-ку" — кӧкӧкӧк, "ур-р, ур-р" — ургӧ дудіыс, "чив-чив" — чивзӧ рудкайыс, "герс-герс" — герсканыслӧн шыыс, "чав-чав" — чавкан горӧтӧ, "чирк-чирк" — кӧбывкаэз чирскӧны да с.о.
Унакодь и адззӧмсӧ мыччалан серкыввез: "дзар: дзар керны" ‘чожа видзӧтны’; "жӧв: жӧв керсьыны" ‘чӧв усьны’; "сяр: сяр сулавны" ‘арттӧг сулавны’ (уна йылісь); "чывк: чывк керны" ‘чожа бергӧтчыны’ (морт йылісь); "кваркыш: кваркыш керны" ‘куньыштлыны син’; "питькыр-питькыр: питькыр-питькыр мунны" ‘мунны каджжезӧн питькырасьтӧн’; "лег-лег: лег-лег керны чуньӧн" ‘повзьӧтны чуньнас’.
Синтаксис.
"Унажык сы йылісь видзӧт: Коми синтаксис"
Лексика да терминология.
"Унажык сы йылісь видзӧт: Коми кыввӧр, Коми терминология"


Перем коми лыддьӧтан.
Перем коми лыддьӧтан — йылісь мийӧ пондам гижны одзлань. А ӧні шуамӧ гижиссезӧс.


Перем комиэз.
Перем комиэз ("коми-пермяккез, пермяккез") – коми отир, кӧдна олӧны Перем ладорын, Киров лапӧлын да Коми Республика лун-рытвыв пельӧсын. Быдӧс этна комиэз рочӧн асьнысӧ шуӧны (нето шуисӧ ХХ век пондӧтчикӧ) пермяккезӧн.
Комиӧн баиттӧнняс перем комиэзісь быд морт нимтӧ асьсӧ коми морт.
Перем комиэсӧ, кӧдна олӧны Перем ладорись Коми кытшын веськӧтліссез тшӧктӧны шуны коми-пермяккезӧн. Коми кытш визиррез сайись перем коми анклаввезын отирыс ӧнӧдз шуӧны асьнысӧ рочӧн дзир пермяккезӧн. Унажык комиэсӧ, кӧдна олӧны Коми Республикаын, йӧзыс шуӧны коми зырянаӧн. Перем комиэз да коми зыряна лоӧны коми отир пытшыкын кык ыджыт субэтнос туйӧ.
2002 вося гижӧтӧм сьӧрті Роч Федерацияын перем комиэз олӧмась 125,2 сюрс морт, ны коласын Перем лапӧлас — 103,5 сюрс морт, ныись Коми кытшын — 80,3 сюрс морт.
XIX век помын да XX век пондӧтчикӧ перем коми отир сё содӧма, мыля отирыс горт муэзісь мунісӧ етша. 1897 годся гижӧтӧм сьӧрті перем комиэзісь 98% олӧмась асланыс муэзын. Ӧні уна том отир мунӧ аслас чужан муэзісь кошшыны буржык олан да ӧшӧ-сылӧ роччез шӧрын, сійӧн и коми отирыс Перем ладорас лоис унаись етшажык.
Перем комиэз баитӧны коми кывлӧн перем диалекттэз вылын. Коми кытшын перем комиэз лӧсьӧтӧмась тодильнӧй кыв стандарт, кӧда шусьӧ Перем комиэзлӧн лыддьӧтан кыв (рочӧнжык: "коми-пермяцкӧй литературнӧй кыв"). Этійӧ кыв велӧтӧны Коми кытшись школаэзын 21% мымда коми челядь коласісь. Тодильнӧй лыддьӧтан кыв (коми-язьвинскӧй кыл) Перем ладорись юраліссез ӧні лӧсьӧтӧны и Язьва дорись комиэз понда.
Ним йылісь.
Медодз роччез шуӧмась быдӧс коми отирсӧ ӧтласа нимӧн – "пермяна" нето "пермяки, пермичи", но XVII вексянь ойвыв комиэсӧ рочӧн пондісӧ гижны "зырянаӧн", а лунвыв комиэсӧ – "пермяккезӧн". Этнія ниммез дынӧ жагӧник велалісӧ и асьныс комиэз, да унажыкыс сідз и кутчисӧ шуны асьнысӧ, кӧр баитӧны рочӧн.
Ойвыв комиэз (зыряна) 1921 годӧ шупкисӧ роччезлісь босьтӧм нимкодьсӧ да рочӧн шуӧны асьнысӧ дзир комиэзӧн ("коми народ"), кӧть и наукаын "коми зыряна" ним кольччис, мед вежӧртны, кӧдладорись комиэз йылісь сёрниыс.
Коми кытшын олісь комиэзлӧ, кӧдна одзжык асьнысӧ шуисӧ рочӧн "пермяки", а комиӧн "коми", 1925 во бӧрын юраліссез тшӧктісӧ и рочӧн, и комиӧн шусьыны коми-пермяккезӧн ("коми-пермяки"). Коми отир татӧн дыр вермасисӧ, мед чапкыны этійӧ нимкодьсӧ, но 1937 во бӧрын сетчисӧ.
Язьва дорын олісь комиэз ӧнӧдз шуӧны асьнысӧ рочӧн дзир "пермяккезӧн", а Киров лапӧлын комиэз (зюзьдінса) – "пермянаӧн".
Колӧ содтыны то мый: мукӧд перем комиэз (Сыктыв йылын, Лэт йылын да Луз дорын оліссез), кӧдна рочӧн шуӧны асьнысӧ "пермяккезӧн", ас кадӧ пырӧмась Коми Республикаӧ да ӧні наукаын лыддисьӧны коми зырянаӧн.
Сійӧн, мыля дӧс этна комиэз босьтісӧ аслыныс роч ним перем шуан сьӧрті ("пермяк" < "перем"), да и унажыкыс ны колаісь олӧны Перем ладорас, ми и нимтамӧ нійӧ быдӧннысӧ комиӧнжык "перем комиэзӧн" (рочӧнжык – "коми пермяккезӧн"). Но этійӧ ми керамӧ токӧ сэк, кӧр перем комиэз (коми пермяккез) да коми зыряна казьтывсьӧны ордчӧн. Абу кӧ могыс нійӧ торйӧтны – сэк тырмӧтчамӧ дзир "коми" нимӧн.
Олан муэз.
"Унажык сы йылісь видзӧт: Перем комиэзлӧн олан муэз"
Перем комиэзлӧн олан муэз куйлӧны Перем ладорын, Киров лапӧлын да Коми Республикаись лун-рытвывся пельӧсын.
Медуна перем комиэз олӧны Перем ладорись Коми кытшын, кӧда куйлӧ шӧрӧттяс и лоӧ перем коми отир понда культура шӧрин (центр). Татісь школаэзын первуись перем комиэз коласын пондісӧ велӧтны комиӧн, татісь ысталісӧ коми велӧтіссесӧ мӧділаын олісь перем комиэз дынӧ, татӧн петӧны комиӧн небӧггез, комиӧн баитыштӧ радио да телевидз. Оліссез татӧн – иньвенса да косинса.
Перем ладорись ойвыв-асыввылын, Вишера районын перем комиэз олӧны Язьва ю йыввезын. Нылӧн аскоддя диалект, вера сьӧрті нія кержаккез. Перем ладорись юраліссез нетшкӧвтӧны бы язьвинсасӧ мӧдік перем комиэз коласісь, сы понда кынымӧкӧ ны челядь коласісь пондісӧ велӧтны татісь диалектӧ, кӧдӧ томмез вунӧтӧмась ни, лэдзӧны небӧггез.
Одзджык Кама ладорыс Перемсянь ойвывланяс вӧлі сваль коми муӧн, эта йылісь баитӧны топониммез: Ныроб, Яйва, Чусва, Обва. Ӧні коми отир татісь рочсялӧмась, кӧть и ны роч сёрниын кольччӧны торья коми шуаннэз да формаэз.
Перем ладор пасьта (Коми кытш визиррез сайын) олісь перем комиэз – Коми кытшись нето Язьва дорись мунӧм йӧз. Нія олӧны унажыксӧ каррезын, медуна – Перемын.
Киров лапӧлісь Зюзьдін (Афанасьева) район – перем комиэзлӧн важ горт. Сія куйлӧ Кама катытын, ордчӧн Коми кытшкӧт асыввылын да Удмурт Республикакӧт лунвылын. Зюзьдінса лёка рочсялӧны, школаын коми кыв оз велӧтӧ.
Коми Республикаись Койгорт районын, Сыктыв ю йыввезын, олӧны перем комиэз, кӧдналӧн басни вачкисьӧ зюзьдінса сёрни вылӧ. Но этнограффез пыртӧны нійӧ коми зыряналӧн сыктывса чукӧрӧ. Лыддьӧтан кыв туйӧ татӧн лыддисьӧ зыряналӧн коми кыв, кӧда вылын уна бур небӧг гижис татісь петӧм морт Торопов Иван.
Коми Республикаись Луздор районын перем комиэз олӧны Лэт ю йыввезын да Луз ю дорын. Нійӧ туяліссез сідзжӧ лыддьӧны коми зыряна туйӧ, нылӧн челядь велӧтӧны мам кыв зыряна небӧггез сьӧрті.
Уна перем комиэз мунісӧ чужан муись кошшыны буржык олан. Сійӧн миян вужись петӧм отир олӧны ӧні омӧн Роч му пасьта. Медуна – Краснодар ладорын, Ростов да Свердловск лапӧввезын, Йӧгра кытшын.
Лыд.
"Унажык сы йылісь видзӧт: Перем комиэзлӧн демография, Перем комиэзлӧн лыд Роч му регионнэз сьӧрті"
2002 годся гижӧтӧм сьӧрті Роч му пасьта олӧмась 125 235 перем коми морт.
Коми кытшас сія жӧ кадӧ коми отир вӧлӧмась 80 327 морт.
Перем лапӧлас, Коми кытш визиррез сайын, сія жӧ кадӧ лыддисӧ асьнысӧ перем коми отирӧн 23 178 морт (эшӧ 1148 морт шуисӧ асьнысӧ коми), ныись 900 гӧгӧр коми морт олӧмась Язьваланьын.
Зюзьдінса коласісь перем комиӧн шусьӧмась 351 морт.
Унаӧн перем комиэз коласісь мунӧны ылӧ чужан мусянь. 2002 вося гижӧтӧм сьӧрті медыджыт перем коми диаспораэз аркмӧмась Ханты-Манси (Йӧгра) кытшын (2704 морт), Свердловск лапӧлын (1897 морт), Ростов лапӧлын (1811) да Краснодар ладорын (1095). Унаӧн перем комиэз мунӧны и Коми Республикаӧ, татӧн нія 1118 морт.
Мымда вӧлісӧ перем комиэз важ кадӧ тӧдны сьӧкыт — сы йылісь некытӧн абу гижӧм. Тӧдны пондасӧ дзир XVIII век пондӧтчикӧ. 1710 годӧ Чердын уездісь 57 грездын (деревняын) олӧмась 3026 коми морт, Иньва ю гӧгӧр Совкар уездісь 97 грездын — 4763 коми морт (нійӧ тожно, 1702 воын, сетісӧ Строгановвезлӧ). 1745 годӧ коми отир лоасӧ ни 16 300 морт, а 1795 во кежӧ — 29 800 морт.
XIX век сьӧрна комиэз содӧмась чожжыка мӧдік кывья йӧзся. 1857-1858 годдэзӧ X ревизия (гижӧтӧм) сьӧрті коми отир вӧлӧмась 62 130 морт. Ны коласісь Совкар уездын олӧмась 45 356 морт, Чердын уездын — 15 458 морт, Оханскӧйын — 1316 морт. 1897 годӧ Роч империялӧн медодзза гижӧтӧм мыччалас Перем губернияись 92 641 коми мортӧс, ны коласын: зюзьдінса — 9320 морт, язьвинса — 3843, обвинса — дзир 62 морт.
1925 годӧ Урал муэзын олӧма 134 сюрс коми морт, ны коласісь ӧнтай аркмӧтӧм Коми кытшын — 117 300 коми морт.
Зюзьдын районас 1950 воэзӧ коми отир вӧлӧмась 7 сюрс гӧгӧр морт, 1970 годӧ — 700, а 2002 воын татісь лыддисӧ токӧ 351 коми мортӧс, сы сьӧрті, кыдз быдсӧн районас йӧзыс олӧны 16 960-а.
Язьва дорын коми отир 1897 годӧ вӧлӧма 2,2 сюрс морт, 1926 вося отир гижӧтӧм кежӧ нія лоасӧ унажыкӧсь: татӧн олӧма сэк 3163 коми морт. А сэсся нійӧ пондасӧ гижны роччезӧн. Медбӧрья гижӧтӧм дырни комиӧн (нето перем комиӧн) асьнысӧ шуӧмась дзир 886 морт омӧн Вишера район пасьта.
Янсалӧм.
Перем комиез коласын ӧні позьӧ янсӧтны нёль чукӧр: "иньвенса" (лунвывся перем комиэз), "косинса" да "лупьинса" (ойвывся перем комиэз), "язьвинса" (асыввывся перем комиэз) да "зюзьдінса" (рытвывся перем комиэз).
Кӧркӧся "обвинсалӧн" неыджыт чукӧр, кӧда олӧма Перем губернияись Оханскӧй уездын, ӧння кадӧ быдсӧн рочсялӧма.
Зюзьдынісь да Язьва дорись комиэз, кӧдна эзӧ пырӧ Коми кытш муэзӧ не Коми Республикаӧ, ӧнӧдз олӧны асланыс поверьёэз сьӧрті. Мӧділаэзісь комиэз нылӧ отсалӧмась умӧля, сысянь нія озжык кылӧ асьнысӧ коми отирӧн, но сё жӧ абу досповна ӧштӧмась ассиныс баитан коми кыв, а гижӧтчӧм коста мукӧдыс и шусьӧ коми мортӧн.
Коми кытш ойвылын да лунвылын олісь комиэз баснинаныс, культурананыс да оланнаныс невна торьясьыштӧны. Медтӧдчана неӧткодьыс ны коласын тыдалӧ л да в шыэз пыр. Кӧсва дорланьын комиэз баитӧны "л" шы пыр, а Иньва дорын унажык комиэз ӧштӧмась сійӧ шысӧ да пондӧмась шуны сы туйӧ "в" шы: ("кыл — кыв").
Иньвенса.
"Унажык сы йылісь видзӧт: Иньвенса, Нердвинса"
Лунвылынжык олісь перем комиэзісь унажыкыс олӧны Иньва ю да сыӧ усян юэз пӧлӧн (сійӧн и шусьӧны – иньвенса). Сія ладорись комиэз торьясьӧны нёль неыджыт чукӧр вылӧ, кӧдна олӧны Иньва кывтытын, Иньва катытын, Ӧнь дынын да Нердва ю йыввезын.
Нердва йылын да Ӧннезын оліссез лоӧны коляссэз нія коми йӧзісь, кӧдна олӧмась кӧркӧ Обва ю да сы вожжез пӧлӧн. Ӧні унажыкыс обвинса рочсялӧмась, а Нердваись да Ӧннезісь комиэзӧс видзӧтӧны ӧтлаын иньвенсакӧт.
Нердва дорын олісь комиэс торьясьӧны мӧдіккезсянь асланыс басниӧн. Уна годдэз сьӧрна роччезкӧт ӧтлаын олӧмыс пыртӧма ны оланӧ роччезлісь поверьёэз. Ӧньын отирыс невна не быдӧнныс рочмӧмась ни.
Кудымкар район пасьта да Юсьва район рытвылын олісь комиэзлӧн аскодьӧм басни да культура, ордча комиэз нійӧ шуӧны батюррезӧн.
Иньвенса шедтӧмась сёянсӧ гӧрӧмӧн да кӧдзӧмӧн. Иньва ю пӧлӧн керкуэсӧ сувтӧтӧмась вит бокаӧсь, картавывсӧ абу вевттьывлӧмась. Керкуэсӧ лэбтӧны вӧлі невылына. Паськӧмсӧ вурлӧмась мурӧма да сьӧдрӧма пестрӧдись, вежалунся дубассэз вӧлӧмась набойнӧй дӧраись. Инькаэс новйӧмась юр выланыс шамшураэз.
Коми иньвенса тӧдӧны космогония висьт сы йылісь, кыдз Ен да Куль аркмӧтісӧ мусӧ, висьтасьӧны Кудым Ош йылісь важся легенда.
Косинса.
"Унажык сы йылісь видзӧт: Косинса, Лупьинса"
Ойвылісьжык перем комиэсӧ этнограффез ӧтувтӧмӧн шуӧны "косинса". Коми отирлӧн этія чукӧрӧ пыриссез важынсянь олӧны Кама да сыӧ усян Кӧсва (рочӧн – "Коса") ю пӧлӧн. Коркӧ нылӧн муэз вӧлісӧ Перем губернияись Чердын уездын, сійӧн татісь комиэсӧ сэк нимтӧмась "чердынскӧй пермяккез"). Ӧння кадӧ нылӧн оланіннэз пырӧны Коми кытшись Кӧч, Кӧс да Гайна районнэзӧ.
Ойвывся перем комиэз коласын торьялӧны Луп йылісь да Нӧрысісь комиэз, кӧдна олӧны Гайна районын. Нія асланыс этнокультураӧн вачкисьӧны коми-зыряналань, но асьнысӧ шуӧны рочӧн пермяккезӧн. Туяліссез нійӧ шуӧны "лупьинса".
Гортся поверьёэз да кыв торьялӧны и Кӧч районісь комиэсӧ, кӧдна косинса коласісь лоӧны медгырись чукӧрӧн. Мукӧд туяліссез Кӧч ладорись комиэсӧ лыддьӧны косинса да иньвенса коласын вуджан чукӧрӧн ("кочовса" нимаӧн).
XIX-XX веккезся туяліссез косинса дынӧ ӧтлаӧтлісӧ Юрла районлӧн ой-асыввыв муэзын олісь комиэзӧс, кытӧн мӧддэс олісӧ роччез коласын. XX сугӧд пондӧтчикӧ Юрла районсис комиэс быдсӧн рочсялісӧ. Дзир оланіннэзлӧн, ыббезлӧн, видззезлӧн да мыссэзлӧн топониммез да одззася коми нимкоддезсянь аркмӧм гишшаннэз (фамиллёэз) мыччалӧны отирыслісь коми йӧзісь петӧм-аркмӧмсӧ.
Ойвыв районнэзісь коми отирыс кӧркӧ вӧлӧмась кан (государство) вылӧ уджалісь крестьянаӧн.
Комиэс татӧн унажык вӧралӧмась, кыйӧмась чери, мукӧдлаас гӧрлывлӧмась ректассэзын муэз. Горт гӧгӧр уджын нылӧн вӧлісӧ няридззез. Грезддэзас (деревняэзас) керкуэс вӧлӧмась етша, сулалӧмась нія ордчӧн. Керкуэс вӧлісӧ вылынӧсь, ӧтлаӧтӧмӧсь кыксувда чомӧн. Керку вевттэсӧ баситлӧмась подачужӧма берсянас. Инькаэс унажык новйӧмась гӧрд дубас да кокошник.
Вӧраліссез новйӧмась паськӧмыс вевдӧрын лузан. Лов культураас татісь комиэслӧн вӧлісӧ аскодьӧм сьыланкыввез, висьтттэз да орсаннэз. Нія висьтасьӧмась Пера богатырь йылісь, кеймӧмась пода видзись да вӧралӧмын отсалісь еннэзлӧ. Уна тӧдісӧ Висьӧв йылісь висьттэз. Кӧрткыввез да модяннэз, ны сьӧрті, отсавлӧны вӧралӧмын да черикыйӧмын.
Язьвинса.
"Унажык сы сылісь видзӧт: Коми-Язьвинса"
Перем му асыввылын эм комиэзлӧн тӧдчана чукӧр — "Язьва комиэз" нето, рочӧнжык кӧ шуны, "язьвинса". Нія олӧны Язьва ю катытын. Эна муэс пырӧны Перем ладорись Вишера районӧ, а одзжык вӧлӧмась Чердын уездісь Верх-Язьва волостьӧн. Асьнысӧ язьвинсаыс рочӧн шуӧны "пермяккезӧн".
2002 годся гижӧтӧм сьӧрті Вишера районас перем комиэзӧн (коми пермяккезӧн) шусисӧ дзир 198 морт, а 688 морт шуисӧ асьнысӧ комиэзӧн. Эшӧ 20 морт нимтісӧ асьнысӧ "язьвинскӧй пермяккезӧн", этія под вылын Перем ладорись юраліссез тшӧктӧны лыддьыны Язьва дорись комиэзӧс торья отирӧн, лӧсьӧтӧны ны понда торья лыддьӧтан кыв, лэдзӧны небӧггез, видзӧны уна сьӧм.
Язьва комиэз сёрниын уна неӧткодьыс мӧдік комиэз басникӧт. Но этія сёрниыс (баитіссез 200 морт кыным) сё жӧ лоӧ коми кыв понда диалектӧн, кӧдӧ позьӧ пыртны коми кывлӧн асыввывся перем сёрнитанӧ (восточно-пермяцкӧй наречиёӧ).
Коми отирлӧн асыввывся перем чукӧрыс Кама ладорас аркмӧма да зорамӧма IX-XV веккезӧ Кама, Колва да Вишера юэз пӧлӧн. Роччезлӧн Ыджыт Перемӧ локтӧмыс уна мый сорлаліс, сійӧн XVII сугӧд шӧрын Перем му асыввылісь комиэс невна не быдсӧн ӧшӧны. Ны чукӧрсиныс дзир неыджыт тор, кӧда муніс Язьва ю пӧлӧт катытас, видзис ассис баитан кывсӧ да аскодьӧм культурасӧ. Сія и аркмӧтас ӧння торья чукӧр.
XVIII век помын – XIX век пондӧтчикӧ натьтӧ и аркмис язьвинсалӧн чукӧрныс. Сія кадӧ Кама ладорас паськыта ветлӧма кержаккезлӧн велӧтӧм (Христослӧ важ нёжа эскӧм), сы сьӧрті отирыс и ӧтлаасясӧ ӧтік чукӧрӧ да пондасӧ видзсьыны ӧтамӧд бердӧ. Буржыка сорласясӧ рочческӧт Язьва дорись нія комиэс, кӧдна ветлісӧ буркывья вичкуӧ. 1897 годӧ язьвинсаыс вӧлӧмась 2,2 сюрс морт. Комиэзӧн нійӧ медбӧрьяись гижисӧ 1926 вося гижӧтӧм коста, сэк татӧн вӧлі 3163 коми морт. Одзланься гижӧтӧммез дырни татісь коми отирсӧ гижӧтлісӧ роччезӧн ни.
Советтэз дырни Язьва дорись комиэс эзӧ пырӧ нія муэзӧ, кытӧн ӧксисӧ ӧтлаӧ унажык коми отирыс: ни Перем комиэзлӧн асвужья кытшӧ, ни Коми АССР-ӧ. Язьва дорись коми отир ӧнӧдз озӧ вермӧ вежӧртны, кытшӧм чукӧрӧ пырны, шуӧны асьнысӧ коми-язьвинсаӧн, коми-пермяккезӧн, комиэзӧн, пермяккезӧн, нельки роччезӧн. Унаӧн озӧ вермӧ висьтавны, киннэз нія чужанвуж сьӧрті.
Зюзьдінса.
"Унажык сы йылісь видзӧт: Зюзьдінса"
Рытвылынжык олісь перем комиэз коласын медматынӧсь Коми кытш дынӧ лоӧны Кама йыввезісь (Зюзьдінісь) комиэз. Нія олӧны Киров лапӧлісь Зюзьдін (Афанасьева) районын. Одзжык эта вӧлі Вятка губерняись Глазов уезд.
"Зюзьдінса" этноним лоис, натьтӧ, Сюзьва ю нимсянь, кӧда усьӧ Кама юӧ веськыт ладорсянь (Зюзьдін < Сюзь дін, дін кывлӧн вежӧртас лоӧ ‘уссё’). Этія ю уссё гӧгӧр, тыдалӧ, и олісӧ татісь комиэзлӧн важ ай-маммез.
Асьнысӧ татісь комиэз рочӧн шуӧны "пермянаӧн", "пермяккезӧн".
Уна век сьӧрна зюзьдінса олӧмась торйӧн коми этнос шӧриннэзсянь, ӧтлаын роччезкӧт. Сійӧн Зюзьдын комиэслӧн важынсянь лоӧма аскодьӧм рочсялӧм олан культура. Рӧдвуж отир дынсянь торйӧн олӧмыс, нация зоралӧмсянь да коми отирлӧн ӧтлаасьӧмсянь торьялӧм, Коми кытшись да Коми Республикаись комиэзкӧт экономика да культура йитӧттэзын етша пантасьлӧм, унажыксӧ и сорлаласӧ Зюзьдынісь комиэсӧ рочческӧт.
1950 воэзӧ Зюзьдын районас коми отир вӧлӧмась 7 сюрс гӧгӧр морт, 1970 годӧ — 700 морт. А 2002 во кежӧ татӧн кольччасӧ 351 коми морт, сы сьӧрті, кыдз быдсӧн районас олӧны 16 960 морт.
Зюзьдынісь комиэс баитан кыв да горт олан сьӧрті торйӧтчӧны кык чукӧр вылӧ. Ойвыв зюзьдинсаыс вачкисьӧны унажыксӧ Гайна гӧгӧрись комиэзлань, лунвывсяэс — Иньва дорись комиэзлань.
Ой-рытвылын, ылынкодь Коми кытшсянь олӧны перем комиэз, кӧднӧ пыртӧмась зыряна коласӧ, этӧ Сыктывйывса, Лэт ю дорись да Луз ю дорись комиэз.
Кыв.
2002 вося гижӧтӧм сьӧрті Роч муын перем комиӧн баитӧмась 94,3 сюрс морт, ны коласын 3,5 сюрсыс – мӧдік вужжезісь отир. Перем комиэзісь ассиныс кыв тӧдӧны 72,6%. Этія лыдпас вежсьӧ сы сьӧрті, кытӧн коми мортыс олӧ. Шуам, Коми кытшын чужан кыв вылын баитӧны 83,1% комиэз коласісь; Перем ладорын (кытш визиррез сайын) - 60,7%; Перем ладорсянь ылын олісь перем комиэзісь мам кыв тӧдӧны токӧ 46,4%.
Перем комиэзлӧн эм асланыс кыв стандарт – перем комиэзлӧн лыддьӧтан кыв (рочӧнжык "коми-пермяцкӧй литературнӧй кыв"), кӧда вӧлі лӧсьӧтӧм татісь коми диалекттэз под вылын. Коми кытшись школаэзын лыддьӧтан кывнысӧ да перем коми литература 2008/09 воын велӧтӧмась дзир 20,5% коми челядь коласісь (2931 морт); а садиккезӧ, кытӧн челядёкыскӧт баитӧны коми кыв вылын, ай-маммез сетӧмась сія жӧ годӧ токӧ 848 кага (этія лоӧ 14,3% быдӧс дошкольниккез коласісь).
Диалекттэз.
"Унажык сы йылісь видзӧт: Перем коми диалекттэз"
Перем комиэз олӧны паськыта, сійӧн и кыв нылӧн абу быдлаын ӧткодь. Позьӧ торйӧтны нёль ыджыт сёрнитан (наречие): "ойвывся", "лунвывся", "рытвывся" да "асыввывся". Коми кывлӧн перем сёрнитаннэз невна не пыр лӧсялӧны коми отирлӧн торья перем чукӧррезкӧт.
Ойвывся да лунвывся сёрнитаннэз куйлӧны шӧрӧттяс, ны под вылын вӧлі аркмӧтӧм перем комиэзлӧн лыддьӧтан кыв – перем коми кыв.
Лыддьӧтан кыв.
"Унажык сы йылісь видзӧт: Перем коми кыв"
Перем комиэзлӧн лыддьӧтан кыв аркмӧма коми кывлӧн лунвывся да ойвывся перем сёрнитаннэз под вылын.
Первуись бумага вылӧ перем коми кыввез-шуаннэз лоисӧ личкӧтлӧмӧсь-печатайтӧмӧсь 1756 годӧ Г.Ф. Миллер уджын, мортыс босьтӧма нійӧ ойвыв сёрнитанісь. 1785 во кежӧ вӧлі дась (готов) медодзза коми грамматика да ыджыткодь кывкуд, лӧсьӧтісьыс – Попов Антоний. Сэсся перем сёрнитаннэзісь лоасӧ ӧктӧмӧсь эшӧ кык ыджыт кывчукӧр – Чечулин Георгийлӧн да Волегов Федотлӧн. 1823 воын первуись вуджӧтӧны перем коми кыв вылӧ Бур юӧр (Евангеллё). Этійӧ керӧма Йӧг посадісь поп Любимов Феодор.
1860 годӧ Питерын печатайтӧмась перем коми грамматика, а 1868 годӧ – кывчукӧр. Кыкнан небӧгсӧ лӧсьӧтӧма Рогов Миков. 1866 воын Лондонын петӧ медодзза печатайтӧм небӧг быдсӧн перем комиӧн, «Матьвей сьӧрті Бур юӧр», кӧдӧ вуджӧтӧма Попов Ӧврамий. Челядьӧс велӧтӧм понда медодзза небӧг петӧ 1894 годӧ, гижис сійӧ Попов Ермов. XIX век помын – XX век пондӧтчикӧ Казаньын лэдзӧны перем коми кыв вылын букваррез да унакодь вичкося небӧг. Сійӧ уджсӧ артмӧтіс Камасинісь Шестаков Яков (сія вӧлі поп Кудымкарын). Вуджӧтіссез коласын тӧдса Седегов И.В., кӧда ки увтісь петіс «Вежа история» (1901 во) да мд. Быдсӧн 1917 воӧдз перем комиӧн печатайтӧмась 26 мымда небӧг. Роч муын юралӧмсӧ мӧдӧртӧм бӧрын коми небӧггес пондасӧ петны бура унажык.
1927 годӧдз небӧггесӧ лэдзӧмась ойвывся да лунвывся сёрнитаннэз вылын торйӧн. Сэсся шуасӧ лӧсьӧтны ӧтласа перем коми кыв. Сы понда пыртасӧ л/в вежласьӧм. Кыв лоас буражык нормируйтӧм. Сія кадӧ перем комиэзлӧ лыддьӧтан кыв лӧсьӧтӧмась Лихачёв Микаль, Питю Ӧньӧ, Онтон Пёдор, Ёгор Пёдор, а томжыккез коласісь Нечаев Григорий, Грибанов Спиридон, Василь Миков, Иву Стёпко. ХХ веклӧн 20-30 воэз сьӧрна перем коми кыв вылын вӧлісӧ лэдзӧмӧсь велӧтан небӧггез алгебра, геометрия, физика, химия, география, ботаника да зоология сьӧрті, уна небӧг вуджӧтасӧ роч кыв вылісь. Аркмӧтласӧ асвужья терминология. Сія жӧ кадӧ не ӧтпыр вежсьылӧма коми кывлӧн графика (гижӧт): перво вӧлӧма Молодцов анбур (1921-1932), сыбӧрын коми латынь (1932-1937), сэсся татісь комиэсӧ вуджӧтасӧ роч азбука вылӧ, а 1939 годсянь пыртасӧ ӧння коми алфавит.
Стандарт туйӧ перем коми кыв вӧлі кодифицируйтӧм август тӧлісьӧ 1938 годӧ. Но эшӧ 1937 восянь коми кывсӧ пондӧмась Коми кытшын быднёж дзескӧтны. Перво шупкасӧ коми теминология (Мошегова Анна, Спорова Анна), сэссся жагӧнік пичкасӧ сійӧ школаись, веськӧтлан керкуэзісь, газетаись. Медбӧрьяись газета быдсӧн коми кыв вылын петӧма 1958 годӧ. Историяӧ велӧтан медбӧрья небӧгсӧ печатайтӧмась 1962 воын, математикаӧ - 1975 воын. Быдӧс этіясянь лыддьӧтан коми кыв ӧштас ассис дон, и кольччас коланаӧн токӧ ны понда «кинлӧ этӧ интересно».
Ӧні коми кыв вылын лэдзӧны недель вылыс ӧтпыр «Коми говк» нима листбок «Парма» газетаын. Телевизор пырья комиӧн баитӧны джын час, а радиоӧттяс дас минут быд уджалан лун. Перем коми кыв сьӧрті медбӧрья ыджыт кывчукӧр (роча-коми) петіс 1985 годӧ, орфография кывчукӧр – 1992 воын.
Ӧння кадӧ отир мӧдӧны бӧра весӧтны коми терминология. Виль велӧтан небӧггезӧ пыртӧны ни сэтшӧм вунӧтӧм кыввез, кыдз "шыпас" ("буква" туйӧ), "кывбур" ("стихотвореннё" туйӧ) да мӧдіккез.
Но сё жӧ унажык кыввез, формаэз да структураэз кыкнан лыддьӧтан коми кылын ӧткодьӧсь.
История.
"Унажык сы йылісь видзӧт: Перем комиэзлӧн история"
Перем коми отирлӧн вужжес.
Перем комиэз, кыдз и быдсӧн коми отир, петӧмась финн-йӧгра вужись. Этійӧ позьӧ вежӧртны, кӧр мийӧ ордчӧн видзӧтам коми кыв да кыввез финнэзлісь, эсттэзлсіь, мордвалісь, мариэзлісь, йӧгралісь нето мадьяррезлісь. Медся матынӧсь коми отир дынӧ кыв сьӧрті лоӧны удмурттэз, кӧдна олӧны перем комиэзсянь лун-рытвылын.
Археологияӧн адззалӧм коляссэз сьӧрті медодзза отирӧн, кӧдӧ мийӧ вермам лыддьыны перем коми йӧзлӧ важся ай-маммез туйӧ, вӧлісӧ ананьина культура видзиссез.
Родановсаыс и вӧлӧмась ни перем коми увтыррез.
Ыджыт Перем.
"Унажык сы кылісь видзӧт: Ыджыт Перем"
XV векӧ перем комиэзлӧн аркмӧ асланыс канму – Ыджыт Перем, кытчӧ юравны корӧмась Вереяись роч ӧксуэсӧ. Медодзза ӧксунас вӧлі Михаил Ермолаич. Коми канму мынтӧма вот Мӧсквалӧ да Ыджыт Новгортлӧ. Канкар вӧлі Чердын. 1455 годӧ зыряна ладорсянь корӧмась епископ Питиримӧс, медбы сія пыртіс Ыджыт Перемись коми отирсӧ. Но татісь комиэз унаӧн эзӧ мӧдӧ вунӧтны чучкӧй веранысӧ, сійӧн 1462 годӧ виль епископ Иона бӧра пыртӧ коми отирсӧ Ыджыт Перемын.
Сія жӧ кадӧ перем коми муэсӧ пондісӧ босьтны роччез. Сідз, Вологда муэзісь локтӧм Калинниковвез сувтӧтӧны сов пуаннэз Камаӧ усян Борва ю пӧлӧн. 1430 во гӧгӧр Камаӧ усян Усолка ю вылын вӧлі сувтӧтӧм Соль Камскӧй кар, ӧні — Совкар (Соликамск). Роччез пондасӧ кыскыны совсӧ сэтісь, кытӧн одзжык олісӧ родан культураа коми отир. Нія дзескӧтісӧ комиэсӧ сэтісь умӧльжык муэзӧ.
1471 годӧ, Новгортсаэзӧс пӧдтӧм бӧрын, Мӧскваись ӧксу III Иван ыстіс тышкасян выннэз и Ыджыт Премӧ. Чукӧрнас веськӧтліс Стародубись Сера Пёдор нима ӧксу, кӧда ассис лӧгсӧ мыччаліс ни новгортсакӧт Шелонь дорын пессикӧ.
Сьӧкыт пессьӧммэз, уна отир вийӧм да ыджытжык каррез босьтӧм бӧрын Сера Пёдорлӧн чукӧррес тулыснас 1472 годӧ пантасисӧ Покчаын, «тшуписӧ-сувтӧтісӧ сэтӧн кар, пуксисӧ сэтчӧ овны да быдӧс сійӧ мусӧ вайисӧ ыджыт ӧксу увтӧ». Михаил ӧксу сетчас. Cійӧ, отирлісь мырддьӧм дӧс берсянас, ыстӧмась Москваӧ. Капитуляция кырымалӧм бӧрын Иван лэдзис Михаилсӧ бӧр Ыджыт Перемӧ веськӧтлыны ыджыт ӧксу нимянь.
Татӧн Михаил ӧксу веськӧтліс 1481 воӧдз, кӧр сія вӧлі вийӧм Пелым дорись вогуллэзкӧт (манси) пессикӧ. Михаилыс бӧрын Ыджыт Перем муэзын пондіс веськӧтлыны сылӧн Матвей нима зоныс, но 1505 годӧ Мӧскваись виль ыджыт ӧксу III Василий вештӧ сійӧ юралӧмсис, абу кывзісьӧм да.
Перем комиэз роч саррез дырни.
1505 годӧ III Василий иньдӧтӧ Ыджыт Перемӧ веськӧтлісьӧн наместникӧс, Ковёр Василий нимаӧс. Сія вайис сьӧрас коми отир понда тодильнӧй Уставӧн грамота. Сёрӧнжык Чердын карись веськӧтліссесӧ вежасӧ воеводаэзӧн, кӧдна лоасӧ Новгорт приказлӧн кипод увтын.
1558 годӧ Гым Иван сар, мед ёнжыка видзны асыввыв муэсӧ ас кипод увтын, козьналӧ муэз Кама ю пӧлӧн Совкарсянь Чусва ю дынӧдз Строгановвезлӧ, кӧдна вӧлӧмась сэк Сольвычегодскын промысёллэз да му видзиссезӧн.
Строгановвес чожа озыртчасӧ-богатсяласӧ сов судзӧтӧмӧн да Сибирись йӧзкӧт вузасьӧм-босьтасьӧм пыр. Одзлань нылӧн вотчина дынӧ ӧтлаӧтасӧ Камаӧ усян юэз пӧлӧн коми муэсӧ. Эна муэзын нія веськӧтлӧмась сідз, кыдз гажныс петас: асьныс веськӧтлісӧ уджӧн, вайӧтісӧ му вылын уджалісь отирӧс да лэбтісӧ гӧрӧм му, кыскисӧ сов да кыйисӧ чери, кӧдзисӧ шогді, кыскисӧ муись гӧрд из (руда) да керисӧ кӧрт, лэбтісӧ дозоритан каррэз. Строгановвез немымда абу кывзӧмась уездӧн веськӧтліссесӧ. Быдӧс веськӧтлӧм-мыжйӧмыс мунис Мӧсква пыр.
Строгановвеслӧн муэс унажыксӧ вӧлісӧ Совкар уездын. Чердын уездын комиэс вештӧмась вотсӧ-налогсӧ веськыта каныслӧ (государстволӧ). Визир дозорись крестьяна моз, Сибирьсӧ босьтӧм бӧрын, комиэс уджалӧмась Мӧскваись юраліссез вылӧ: асланыс вӧввез вылын кыскалісӧ нянь, муэз дорйись отирӧс, лӧсьӧтісӧ ыджыт туй Сибирланьӧ, быд во лӧсьӧтісӧ пыжжез да иньдӧтлісӧ ассиныс отирсӧ пыжжез вылын, мед ыстыны быдкодь ветлісьӧс да лыйсиссезӧс Сибирьӧ дзескытінӧ пуксьӧтӧм отирӧс нуӧтӧм понда.
Шӧрӧт Уралас, Ыджыт Перем муэзын, пондасӧ овны пышшӧм роч крестьяна. XVII веклӧн шӧрӧт воэзӧ роччез тӧдчӧмӧн пондасӧ йывны Кама катытын. Сэк и Строгановвез нійӧ корӧмӧн корӧмась. Ыджыт Перемын этнокультура серпасыс лёка вежсяс, комиэз ас муын лоасӧ сё етшажык.
XVIII сугӧдӧ Роч муас перыта зорамӧма берсяторрез керӧтӧм, кӧда пуктас Чердын уездісь коми отир вылӧ ассис пас. Нія лыддисисӧ канлӧн, но 1760 во кежӧ нійӧ быдӧннысӧ гижӧтасӧ Урал сайись ыргӧн сылӧтан асторья заводдэз дынӧ. 1760-1764 годдэзӧ лэбтісьлӧмась ыджыт зыккез. Комиэз норасисӧ Мӧскваӧ, уськӧтчывлісӧ чиновниккез вылӧ, эзӧ ветлӧ уджавны заводдэзӧ. Мукӧдлаас отирыс петавлӧмась и лыйсяннэзӧн. Ӧвны коми отирсӧ ыстасӧ Вяземскӧй ӧксулісь тышкасян вын, кӧда чожа ӧлас отирсӧ. Пондӧтчиссесӧ вартласӧ, но гижӧтнытӧ сё жӧ дугдасӧ нёль год кежӧ.
Мӧдпырся Чердын ладорись комиэс пондылӧмась дорйыны асьнысӧ 1767 годӧ, кӧр вӧлі Емельян Пугачёвлӧн лэбтісьӧм. Раммӧтны отирсӧ бӧра ыстасӧ тышкасян вын. Комиэсӧ лёка ӧлӧмась. Пондӧтчиссесӧ дорӧмӧн иньдӧтасӧ Сибирьӧ, мӧддэсӧ — ӧтікӧ дас морт коласісь — «вартласӧ ньӧррезӧн». Быдӧссӧ вийӧмась да вартлӧмась вит сюрс гӧгӧр морт. Сідз коми отирсӧ «сувтӧтӧмась пидзӧс вылӧ». Сэсся нія тӧвбыт кежӧ пондасӧ вӧввезӧн ветлыны Урал керӧссэз сайӧ, заптыны вӧр, сотны сійӧ шомӧ да ваявны заводдэзӧ, гарйыны да новйыны гӧрд из (руда). Отирыс вештӧмась каныслӧ и вот. Комиэс пышшалӧмась завод уджсянь, абу и полӧмась вартлӧмись. Заводын уджыс нылӧ нем эз сет. Сыбӧрын коми отирыс паськыта лэбтылӧмась зыксӧ 1824, 1832, 1850, 1851 воэзӧ.
Культура.
"Унажык сы йылісь видзӧт: Перем комиэзлӧн культура"
Религия.
"Унажык сы йылісь видзӧт: Перем комиэзлӧн религия"


Перем комиэзлӧн гишшаннэз.
Перем комиэз новлӧны быдкодь гишшаннэз (рочӧнжык: памиллёэз). Мукӧдыс ны коласись асланым, мукӧдыс важся кадӧ ни босьтӧмӧсь мӧдік отиррезлісь.
Медваж чисто коми памиллёэз аркмӧмась увтыр ниммезісь, кӧдна помын сулаліс "-ег" нето "-ӧг": Гачегов, Волегов, Кочегов, Чажегов, Ужегов, Лунегов, Седегов, Отегов, Кузегов, Категов.
Мӧдік памиллёэз аркмӧмась важ коми чучкӧй ниммезісь: Зонов, Канёв, Кудымов, Мошев, Ябуров.
Роччезлісь кышасьӧм гишшаннэз коласісь позьӧ казьтыштны то эттшӧм памиллёэз: Анфалов (Новгортын овлӧма "Анфал" воевода), Вилесов (роч чучкӧйезлӧн вӧлӧма "Велес" ен), Галкин ("галка" ― чавкан), Голев ("голь"), Зубов, Зубков ("зуб", зубок), Истомин ("истома"), Канюков ("канюк"), Мехоношин ("мехонос" — мешӧк новйӧтісь), Радостев ("Радогост", "Радость" ниммезісь), Распопов ("распопа", "распоп" — вӧвлӧм поп), Трубинов ("труба"), Утробин ("утроба"), Хромцов ("хромец"), Щербинин ("щерба", "щербина"), Ярков ("ярый", "яркий") да уна мӧдіккез, нія не ӧтік дас.


Перем комиэзлӧн лыд Роч му регионнэз сьӧрті.
Перем комиэзлӧн лыд Роч му регионнэз сьӧрті — этӧ таблича, кытӧн 2002 вося гижӧтӧм сьӧрті мыччалӧм, Роч Федерацияcӧ видзан кытшӧм субъекттэзын мымдаӧн олӧны перем комиэз (коми-пермяккез).


Перем ладор.
Перем ладор (рочӧнжык: Перемскӧй край) — Роч Федерация видзантор. Куйлӧ Кама ю бассейнын, Урал керӧссэз одзын. Ордчӧн Перем ладоркӧт куйлӧны: ойланьын – Коми Республика, асыввылын – Свердлов лапӧв, лунвылын – Башкыр Республика, рытвылын – Удмурт Республика да Киров лапӧв.
Мувывторыслӧн ыжда – 160 600 км². Оліссез – 2 708 419 морт (01.01.2009). Перем ладорлӧн шӧрин – Перем кар.
Перем ладор вӧлі аркмӧтӧм Перем лапӧв да Перем комиэзлӧн асвеськӧтлан кытш ӧтлаӧтӧмӧн. Коми кытш эта коста лоис тодильнӧй статуса мувывторӧн Перем ладорын.
Перем ладорлӧн медваж отир – комиэз. Медодз татӧн вӧлі Ыджыт Перем канму. XV векын роч кан вынӧн босьтіс Перем му ас кипод увтӧ. 1781 годо вӧлі аркмӧтӧм Перем губерня, 1923 годӧ вӧлі лӧсьӧтӧм Урал лапӧв (шӧриныс – Свердловскӧй кар), 1934 годӧ – Свердлов лапӧв, 1938 годӧ вӧлі торйӧтӧм Перем лапӧв, кӧда 1940–1957 воэзӧ шусис Молотов лапӧлӧн. 2005 годся декаб 1 лунсянь – Перем ладор.
Медыджыт юралісьыс Перем ладорын – губернаторыс. Ӧні губернаторын пукалӧ Чиркунов Олег.
Мугижӧм.
"Унажыксӧ сы йылісь видзӧт: Перем ладорлӧн география"
Куйланін.
Перем ладор куйлӧ Асыввыв Европа волькытін асыввылын да Шӧрӧт да Ойвыв Урал рытвыв покатын. 99,8 % куйлӧ Европаын, 0,2 % — Азияын.
Ладорлӧн визиррез чукыляӧсь, ӧтласа кузяыс - 2 200 км.
Мувевдӧр.
"Унажыксӧ сы йылісь видзӧт: Перем ладорлӧн мувевдӧр"
Колана шедтассэз.
"Унажыксӧ сы йылісь видзӧт: Перем ладорын колана шедтассэз"
Климат.
"Унажыксӧ сы йылісь видзӧт: Перем ладорын климат"
Перем ладорын климатыс — шӧркодя континентвывся.
Тӧв кузь, лымья. Ойвыв-асыввылын шӧрӧт шонтӧгыс январ коста -18,5 °C, лунвыв-рытвылын - -15 °C. Медлажмыт шонтӧг (ладор ойвылын) вӧлі кӧркӧ -53 °C.
Юэз.
"Унажыксӧ сы йылісь видзӧт: Перем ладорын юэз"
Кама — Перем ладорын медыджыт ю
Перем ладорын 29 сюрс ю, ӧтласа кузяныс 90 сюрс километрася унажык. Быдӧс юэз Перем ладорас лоӧны Кама бассейнын.
Перем ладорын токӧ кык ю позьӧ лыддьыны ыджыт туйӧ (м. ш. нія 500 км-ся кузьжыкӧсь). Этӧ ачыс Кама (1805 км) да сылӧн шульга вож Чусва (592 км).
Учӧт юэз (кузяныс 100 км-ся етшажык) ладорас медуна. Мукӧдыс история понда тӧдчанаӧсь, шуам, Егошиха, кӧда уссёын вӧлі сувтӧтӧм Перем кар.
Отир.
"Унажыксӧ сы йылісь видзӧт: Перем ладорын оліссез"
2002 вося отирӧс гижӧтӧм дырни Перем ладорын (сэк Перем лапӧлын) оліс 2 819 421 морт.
2009 вося январ 1 лун кежӧ Перем крайын оліс 2 708 419 морт.
Чужанвужжез сьӧрті тэчас.
2002 вося отирӧс гижӧтӧм дырни ӧння Перем ладорас унажыксӧ олӧны роччез, комиэз да тотара.
Янсалӧм.
"Унажык сы йылісь видзӧт: Перем ладорлӧн янсалӧм"
Перерем ладорӧ пырӧ медодзза тшупӧта 51 муниципал веськӧтлан юкӧт — 42 муниципал район да 6 кар кытш.
Кӧзяйство.
"Унажык сы йылісь видзӧт: Перем ладорлӧн экономика"
Кан нимсянь юралӧм.
"Унажык сы йылісь видзӧт: Перем ладорын кан нимсянь юралӧм"
Культура.
"Унажык сы йылісь видзӧт: Перем ладорын культура"


Перем ладорись Коми кытш.
Пе́рем ла́дорись Ко́ми кытш (рочӧнжык — Коми-Пермя́цкӧй о́круг Пе́ремскӧй кра́йын) — ассяма статуса мувывтор Роч Федерацияын, Перем ладорас. Куйлӧ Урал одзын, Кама йыввезын. Коми отирлӧн чужанін. Коми йӧзыслӧн мӧд чужан му — Коми Республика, куйлӧ Коми кытшсяняс ойвылынжык.
Коми кытшыслӧн мувывтор — 32,77 сюрс км². Оліссез — 127 сюрс морт (2009), ны коласын комиэз 60,2%. Веськӧтлан шӧрин — Кудымкар. Кытшас 6 район: Гайна, Кӧс, Кӧч, Кудымкар, Юрла да Юсьва гӧгӧртасын. Кытшас дзир ӧтік кар — Кудымкар, ӧтік карок — Пожва, 30 посад, 66 посёлок да 590 грезд (деревня).
Кытшыс аркмӧма 1925 годӧ февраль 26 лунӧ. Медодз пырӧ вӧлі Урал (Свердловск) лапӧлӧ (областьӧ), а 1938 во бӧрын — Перем (Молотов) лапӧлӧ. 1993-2005 воэзӧ вӧлі Роч Федерациялӧ субъектӧн, шусис Перем комиэзлӧн асвеськӧтлан кытш. 2005 годся декаб 1 лунсянь, асвеськӧтлӧмыс вӧлі вештӧма да, Коми кытшыс лоис ассяма статуса мувывторӧн вились аркмӧтӧм Перем ладорын.
Медыджыт мортӧн Коми кытшын лыддисьӧ Перемсянь иньдӧм министр. Сылӧн эм аслас веськӧтлан, рочӧн шусьӧ Перем ладорлӧн Коми кытш делоэз сьӧрті министерство. Медодзза министрӧн 2005-2008 воэзӧ вӧлі Баяндин Валерий. Ӧні, 2008 год помсянь, Коми кытш сьӧрті уджалісь министрын пукалӧ Быкариз Игорь.
Кытшыс олӧ Урал кад сьӧрті: муюгыт (Гринвидз) кад + 5 час (гожумнас + 6 час), Мӧсква кад + 2 час.
Сьӧмнас Коми кытшын лыддисьӧ роч шайт (руб). 1 шайт = 100 ур.
Унажык отир олӧны вӧр лэдзӧмӧн, тшак-ягӧд да йӧв-яй вузалӧмӧн, мукӧдыс уджалӧны кысъялан сфераын.
Коми кытшын абу кодя кӧрттуйез. Кудмыкарсянь кӧрттуй дынӧдз (Менделеёв нима поз дынӧдз) колӧ мунны 100 км.
Ним.
Перем ладорись Коми кытш рочӧнжык шусьӧ Коми-Пермяцкӧй округ Перемскӧй крайын. Татӧн олісь отирыс пыр шуисӧ и шуӧны ассиныс кытшнысӧ Коми округ. "Округыс" — роч вылісь кӧ вуджӧтны лоӧ "кытш". Сідз и пондамӧ сійӧ сэсся шуны ас кыв вылын — Коми кытш. Юраліссез нимтӧмась кытшсӧ медодз Коми (пермяцкӧй) национальнӧй округ, 1937 год бӧрын Коми-Пермяцкӧй национальнӧй округ (комиӧн кӧ шуны, этія лоӧ Перем коми отирлӧн асвужья кытш), 1977 восянь, Роч муын виль Конституция лэдзӧм бӧрас, кытшыслӧн нимыс лоис Коми-Пермяцкӧй автономнӧй округ (комиӧн — Перем комиэзлӧн асвеськӧтлан кытш). Ӧні, асвеськӧтлӧм абу ни да, тыр нимыс кытшыслӧн лоӧ Перем ладорись Коми кытш.
Ассис нимсӧ кытшыс босьтӧма татӧн важынсянь олісь коми отир ним сьӧрті, кӧдна понда сія и вӧлі лӧсьӧтӧм.
Статус.
Коми кытш дорын пас
"Унажык сы йылісь видзӧт: Перем ладорись Коми кытшлӧн статус"
Ӧння тодильнӧй статус Коми кытшыслӧ вӧлі пуктӧма 2007 годӧ апрель коста, кӧр Перем ладор понда туйдӧттэз лэдзись ӧксян (Законодательнӧй собраннё) пыртіс оланӧ Перем ладорлісь Устав.
Сы сьӧрті Коми кытшыслӧн мувывторыс (территория) кольччӧ сы ыжда жӧ, мый ыжда вӧлі Перем лапӧвкӧт ӧтлаасьтӧдз.
Перем ладор понда туйдӧттэз лэдзись ӧксянын Коми кытш нимсянь баитӧны кык морт, кӧднӧ бӧрйӧны ӧті манадата кык бӧрьян кытшын.
Коми кытшын Перем ладор юраліссезлісь шуӧммесӧ пыртӧ оланӧ Перем ладорлӧн Коми кытш делоэз сьӧрті министерство. Этія министерствонас веськӧтлӧ Перем ладорлӧн министр, кӧда лоӧ Коми кытшын юралісьӧн.
Уставись 42 параграф сьӧрті Перм ладорын канму (государство) нимсянь веськӧтлан органнэзлӧ колӧ лӧсьӧтны уджнысӧ сідз, медбы перем коми отирлӧн зорамис кыв, лов культура да этнослӧ аскодя мӧдік берся.
Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан керкуэзын позьӧ баитны и комиӧн (перем коми кыв вылын).
Янсалӧм.
Коми кытш Перем ладорын
"Унажык сы йылісь видзӧт: Перем ладорись Коми кытшлӧн янсалӧм"
Перем ладорись Коми кытшӧ пырӧны квать район да ӧтік кар.
Ны коласын коми районнэзӧн лыддисьӧны Гайна, Кӧс, Кӧч, Кудымкар да Юсьва, сваль роч районӧн — Юрла. Ӧнісӧ коми отир лёка рочсялӧ быдлаын, сійӧн и одзза районнэсӧ оз ни позь шуны тырмӧмви комиэзӧн.
Ойвыв районнэз коласӧ пырӧны Гайна, Кӧс, Кӧч да Юрла увтісь муэз, лунвыв районнэзӧн лоӧны Кудымкар да Юсьва увтісь муэз.
Быд районын эм отирсянь бӧрйӧм юралісьыс да ӧксяныс. Нія лӧсьӧтӧны районлыслӧ бюджет да видзӧтӧны асланас мувывторын кӧзяйство да культура зорӧтӧм сьӧрын.
Районнэз асьныс янсалӧны поснитжык муниципал юкӧттэз — посадмуэз вылӧ.
География.
"Унажык сы йылісь видзӧт: Перем ладорись Коми кытшлӧн география"
Перем ладорись Коми кытшыс куйлӧ Роч муподыслӧн асыввыв тор вылын, Урал керӧссэзсянь рытланьын, Кама ю йыввезын. Перем ладорсис кытшыс босьтӧ ой-рытвыв тор.
Кытш олӧ IV час отын, неӧткодьыс Мӧскваыскӧт — +2 час.
Муыслӧн ыжда 32,77 сюрс км², этія лоӧ Перем ладорись 20,4%. Коми кытш ыджытжык сэтшӧм канмуэзся кыдз Албанму, Арменму нето Белгия.
Ойвывсянь лунланьӧ кытшыс нюжалӧ 280 км, рытвывсянь асывланьӧ — 180 км.
Кытшыс куйлӧ вылын паськытаэзын. Сылӧн медылісь чутоккез: ойвылын 61°04′ о. п., 52°52′ а. к., лунвылын 58°33′ о. п., 54°47′ а. к., рытвылын 69°32′ о. п., 51°47′ а. к., асыввылын 59°15′ о. п., 56°15′ а. к.
Ойвылас кытшыскӧт ордчӧн куйлӧ коми йӧзыслӧн мӧд чужан му — Коми Республика, рытвылас — Киров лапӧлісь Камакатыт да Зюзьдін районнэз, лунвылын — Перем ладорись Сива, Карагай да Ильинскӧй районнэз, асыввылын — Перем ладорись Добрянка, Усоллё, Совкар да Чердын районнэз.
Ойланься визирыс мунӧ Ойвыв мыссэз кузя, рытланься — Вятка-Перем мыссэзӧт да Камайыв вылынін кузя, лунланьсяыс — сія жӧ вылыніныслӧн мусюррезӧт да Обва-Иньва волькытін кузя. Асывланяс визирыс мунӧ Кондӧс мыссэзӧт, Кӧсва да Весляна лажмытіннэз кузя.
Му.
Роч мупод, кӧдалӧн тай асыввыв дорланяс куйлӧ Коми кытшыс, лоӧ кыксувда: улынжык — кристалл кодь топыт фундамент, вылынжык — пуксьӧссэзісь (осадочнӧй) вевтӧс. Медся уна пуксьӧссэз кольччӧмась палеозой кадся перем системасянь. Коми кытшыслісь мувывторсӧ нія тыртӧны 60% вылӧ. Коми кытш рытвыв визир пӧлӧн паськалӧмась мезозой кадся пуксьӧссэз (вевттьӧны 30% мувывторсис). Геология сьӧрті медтом — кайнозой — кадся пуксьӧссэз быдлаӧт вӧснит вевтӧсӧн шебралӧны важынжык, палеозӧй да мезозой кадӧ, пуксялӧмсӧ.
Му вевдӧрыс Коми кытшын абу ӧткодь. Пуксьӧса породаэз куйлӧны топыт фундамент вылас горизонталь нёжӧнжык, сійӧн и рельефыс унажыксӧ лажмыт да волькыт. Муыс лэбӧма, саридз вевдӧрсянь кӧ лыддьыны, шӧркодяс 100-200 м вылынаӧ.
Кытшыс ойвылын да рытвылын муыс вылынжык. Татӧн сулалӧны Ойвыв мыссэз да Камайыв вылынін. Медся джуджыта муыс лэбӧма Лопва да Юм ю йыввезын, кытӧн адззӧмась и кытшыслісь медвылын чутокcӧ — 329 м.
Лажмытжык да волькытжык муэз паськалӧмӧсь Коми кытш шӧрӧттяс да лун-асыввылын: Весляна лажмытін (татӧн куйлӧны кытшись медлажмыт чутоккез — 120-130 м), Кӧсва лыжмытін, Обва-Иньва волькытін.
Асыввыв визирыс пӧлӧн Коми кытшас буракодь тӧдчӧны Кондӧс мыссэз. Кӧсва да Велва коласын ва юкан визьӧттяс нія йитчӧны Камайыв вылынінкӧт.
Мупытшся шедтассэзісь Коми кытшын медодз колӧ казьтыштны кӧрт руда, кӧдӧ адззӧмась эшӧ XIX век шӧрын. 1856 годӧ граф Строганов осьтӧма Кува дорын металл керан завод, кӧда уджалӧма 1909 воӧдз. Эмӧсь сідз жӧ мусир (нефть), торф, бивидзан сёйез, извесь иззэз, лыа (песӧк), охра.
Коми кытш озыр и минерал ваэзӧн. Кудымкар да Юсьва районнэзын адззӧмась веськӧтчӧм понда ӧддьӧн лӧсялан ваэз: хлорида-натрияӧсь, сульфата-натрияӧсь, иода-бромаӧсь да сира-ваувтыраӧсь. Позьӧ босьтны бурдӧтчӧм могись и Майкар дорись минерал ва петаніннэз.
"Унажык сы йылісь видзӧт: Перем ладорись Коми кытшын мусиннэз"
Ваэз.
Коми кытшас 400-ся унажык ю. Невна не быдӧнныс лоӧны Кама бассейнын. Ачыс Кама ю кытшыс му кузя котӧртӧ рытвывсянь асывланяс, а сылӧн вожжес (притоккез) артмӧтӧны кытшыслӧ быдӧс ю везӧт (речнӧй сеть). Шульга вожжес (Весляна, Луп, Леман) ӧктӧны ва Ойвыв мыссэзісь, а веськыттэз (Иньва, Кӧсва) — Камайыв вылынінісь.
Иньва вожжезісь колӧ казьтыштны Кува, Велва, Юсьва, Исыв.
Кӧсва вожжезісь медкузьӧсь — Лолӧг, Лопва, Янчер, Онолва, Сэпӧль, Юм.
Весляналӧн медыджыт вожӧн лоӧ Сьӧдъю.
Тыэз Коми кытшын етшаӧсь, и куйлӧны нія ойланьынжык — Кама ольын, шульга вадӧрас.
Унажык тыыс — ю дорсяӧсь. Нія аркмӧны юыслӧн важ ӧрын, лоӧны джын тӧлісь кодьӧсь, кузьмӧса нето лента кодьӧсь. Медыджыт ны коласіь Нахты, ссээся эмӧсь Кривчи ты, Тундра ты, Улын Старича, Вылын Старича, Вежаты, Леман ты, Валаужом. Ны коддьӧм жӧ юдорся тыэз, кӧть и бура учӧтжыкӧсь панталамӧ Кӧсва, Иньва да Весляна оллезын. Медгырисьӧсь ны коласын аркмӧмась Юсьва районын, Купрӧс посад дынын.
Юдор тыэзся эмӧсь и сэтшӧм тыэз, кӧдна аркмисӧ му вевдӧрын важся лажмалӧммезын, кӧр кыссян йы (ледник) сылікӧ ны кузя котӧртіс ваыс. Этатшӧм тыэзӧн лоӧны Вадты да Оныл, кӧдна куйлӧны Коми кытш ой-рытвылын, Порыш да Утьва юэзлӧн ваюканінын, дзибья вӧр да нюррез коласын.
Коми кытшын 70 кыным пруд. Нія не быдлаын ӧтмымдаӧсь. Медуна пруддэз Юрла да Кӧч районнэзын. Медыджыттэз коласісь лыддісьӧ сідзжӧ Кува пруд Кудымкарын. Татісь босьтӧны ва карын оліссез понда. Уна пруддэзын быдтӧны чери, мукӧдас чериалӧны, мукӧд дорас шоччисьӧны отир: тульӧтчӧны да уялӧны.
Кама вавидзанін Коми кытшланьӧ петӧ рытвыв дорнас. Татӧн аркмӧмась Иньва да Пожва курьяэз, кытӧн сулалӧны порттэз: Усть Пожва да Майкар.
Сійӧн, мыля Коми кытшыс куйлӧ волькытінын, ваыс кымӧрсянь усьӧ унаӧв, а пакмӧ сія муись умӧля, татӧн и аркмӧмась ӧддьӧн уна нюррез, медуна ойланяс да шӧрӧттяс. Нюррезісь унажыкыс вевдӧрсяӧсь нето вуджанаӧсь.
Паськыт нюррез куйлӧны Важты да Онолва тыэз гӧгӧр, Утьва да Порыш ю йыввезын. Паськыт да кузь визьӧн нюжалӧны нюррез Кама шульга вадӧр пӧлӧн, Тимшор, Луп, Леман дорезын, Весляна йыввезын. Нюррезлӧн этія чукӧр шусьӧ Гайна нюррезӧн. Уна нюр эм Кама да Кӧсва коласын ва юканінын (Селиш, Солым, Булач). Нежык гырись нюррез куйлӧны Кӧсва да Лолӧг коласын, а сідзжӧ Чус, Янчер да мукӧд ю йыввезын.
Коми кытш лунвылын, кытӧн вундалӧм мыса-кыраса вевдӧрыс сетӧ вевдӧрся ваэзлӧ мымдакӧ дренируйтчыны, нюррез етшажыкӧсь. Невна не быдӧнныс — увдӧрся нюррез, васӧ кыскӧны грунтісь. Куйлӧны нія Иньва бассейнын да ыждананас абу гырисьӧсь.
Климат.
"Унажык сы йылісь видзӧт: Перем ладорись Коми кытшын климат"
Руыслӧн сям Коми кытшын небыта континентвывся: гожумыс кӧть и шоныт, а дженыт, тӧввез жӧ мукӧд воэзӧ сулалӧны ӧддьӧн ни кӧдзытӧсь. Этійӧ позьӧ вежӧртны: кытшыс куйлӧ экваторсянь зэв ылын да и океан доррезсянь абу матын. Сійӧн и руыслӧн тӧвся шонтӧгыс (температураыс) лажмытӧв, а неӧткодьыс тӧвся да гожумся шонтӧггез коласын ӧддьӧн ыджыт.
Уна во сьӧрна казялӧмась: январын шӧрӧт шонтӧгыс (температураыс) Коми кытшас -16°С, юль коста — +17°С. Сідзкӧ неӧткодьыс шонтӧгыслӧн лоӧ годнас 33°, а мукӧд воэзӧ медыджыт да медучӧт шонтӧггез коласын неӧткодьыс вермас локны 85°-ӧдз. Кӧть и кытшыс куйлӧ 3000 км-ся ылынжык Атлантика океансяняс, этія океаныс сё жӧ буракодь павкӧ сы климатыслӧ. Годыслӧн кӧдзыт кадӧ рытвыв да лун-рытвыв тӧввез вайлӧны кымӧррез, сы коста пондӧ лымьявны да шоналыштлӧ. А воыслӧн шоныт кадӧ нія жӧ тӧввез чинтӧны руыслісь шонтӧгсӧ да вайлӧны зэррез.
Быдмассэз.
"Унажык сы йылісь видзӧт: Перем ладорись Коми кытшын быдмассэз"
Вӧрпода.
"Унажык сы йылісь видзӧт: Перем ладорись Коми кытшын вӧрпода"
Коми кытшыслӧн ыджытжык тор вӧр увтын куйлӧ, сійӧн и фаунасӧ татӧн аркмӧтӧны вӧрын олісь подаэз. Ассямаӧн лоӧ сія, мый кытшас сорасьӧны ӧтамӧдныскӧт фаунаэз Европалӧн да Азиялӧн.
Сюраэз коласісь пантасьӧны вӧрмӧс (йӧра), ойвыв кӧр, Сибирись вовлӧ косуля.
Лёквиррезӧн шусьӧны руда-гӧрд ош, кӧин, руч, вӧркань, тулан, чужмӧр, учкись, хорь, барсук, вурд, лана.
Йылӧмӧн йылӧны йирсиссез: ур, кӧч, виззяорда, ондатара, мой, быдкодь шыррез.
Гебсёйиссез шӧрись казьтыштам муканьӧс, ёжӧс, мушырӧс.
Кайпӧлӧс быдчужӧма жӧ. Вӧрын олӧны сьӧла, дозмӧр, тар, чочком да руд бадьӧг, вальдшнеп, а нысся и поснит каёккез: сера кыр, сизь, уркай, кӧк, герскан, сырчик (пичик), перк, жонь, чикыш, джыдж, пистӧг, рудкай да мӧдіккез.
Уялісь пӧткаэзӧн лоӧны быдкодь чӧжжез (уткаэз), дзодзоггез, туриэз, юссез.
Яй вылын олӧны кутш, кайварыш, шырварыш, тарварыш, сюзь, тюгуй (лунь), тупка, зобга (неясыть) да мукӧд.
Чериэз Коми кытшын 30-ся унажык берся. Мудунаӧсь карп увтырись чери: ёді, сын, кельчи, жерег, аргыш, шаклей, гов, тыпыв, пескан, линь.
Лёквиррез коласын тӧдсаӧсь сирчери, судак, муткыль, ёкыш, дарга да кин да.
Коми кытшын отир важынсянь вӧралӧны. Ӧні вӧтлісьӧны 30 мымда нима вӧрпода сьӧрын. Медуна уралӧны, кӧчалӧны, ручалӧны. Кучиккез понда кыйӧны ондатраӧс, туланӧс да мойӧс. Лэдзӧгыс кӧ эм, позьӧ петны и гырись пода вылӧ: кутны вӧрмӧсӧс, ошӧс, кӧинӧс. Арнас позьӧ кыйны и кай-пӧткаӧс: тар, дозмӧр, сьӧла, уялісь кайсӧ (чӧжжесӧ).
Экология.
"Унажык сы йылісь видзӧт: Перем ладорись Коми кытшын экология"
Отир.
"Унажыксӧ сы йылісь видзӧт: Перем ладорись Коми кытшлӧн демография"
История.
"Унажык сы йылісь видзӧт: Перем ладорись Коми кытшлӧн история"
"Унажык сы йылісь видзӧт: Коми Парма медваж кадӧ"
Политика.
"Унажык сы йылісь видзӧт: Перем ладорись Коми кытшын политика олан"
Кӧзяйство.
"Унажык сы йылісь видзӧт: Перем ладорись Коми кытшлӧн кӧзяйство"
Культура.
"Унажыксӧ сы йылісь видзӧт: Перем ладорись Коми кытшлӧн культура"
"Видзӧт сідзжӧ: Коми отирлӧн важся культура"
Религия.
"Унажыксӧ сы йылісь видзӧт: Перем ладорись Коми кытшын религия"
Коми кытшын унажык отирыс важынсянь, XV сугӧдсянь эшӧ, эскӧмась-веритӧмась Иисус Христослӧ, кӧть и чучкӧй (языческӧй) нёж юрбытӧм абу жӧ нач вунӧтӧма. 1894 воын ӧння Коми кытш му вылын вӧлӧма 24 вичку да 1 монастыр. Советтэз дырни унажык йӧзыс ентӧмалӧм, вичкуэз пӧднассьӧмась. Мукӧдыс Ентӧг олӧ и ӧні. Но 1990-воэз бӧрын Христоса вичку бӧра пондіс кыскыны ас дынӧ йӧзсӧ.
Медуна отирыс пыртчӧмӧсь Роч буркывья вичку велӧтӧм сьӧрті. Этія вичкулӧн оссьӧмась 12 юрбытан керку: Кудымкарын (Микола вичку), Карп посадын да мукӧдлаын. Мӧднёжа эскиссез коласын эмӧсь адвентисттэз (Христосаэзлӧн Сизимӧт лун видзчисян вичку), витдасӧтлунняэз (Христосаэзлӧн «Виль Йитӧт» вичку), баптисттэз (Христосаэзлӧн «Бур юӧр сьӧрті» вичку). Коми кытш ойвылын ӧті-мӧділаын олӧны и кержаккез.
Перем коми кыв вылӧ Бур юӧр (Евангеллё) медодз вӧлі вуджӧтӧма 1823 годӧ (небӧгсӧ гижӧма Йӧг посадісь поп Любимов Феодор), сэсся вежа небӧггез комиӧн печатайтлӧмась XIX век помын — XX век пондӧтчикӧ Казаньын. Ӧння кадӧ Коми кытш понда Ен гижӧт лэдзӧны Финн муын, сэтчинісь 9 коми небӧг ни вайӧмась Христос велӧтӧм сьӧрті.
Медбӧрья кадӧ Перем ладорись юраліссез мӧдӧны лӧсьӧтны Коми кытшын чучкӧй нёж юрбытан шӧрин, мыля комиэз коласын бура видзсьӧ и чучкӧй лолыс.
Юӧртан везӧт.
"Унажыксӧ сы йылісь видзӧт: Перем ладорись Коми кытшын юӧртан везӧт"
Коми кытшын петӧны 7 газета. Ны колысын омӧн округ пасьта мунӧны «Парма» да «Парма-Новости». Вит районын сідз жӧ эм асланыс газетаӧн. Шочыника лэдзӧны челядь понда журнал, «Силькан» нимаӧ.
«Парма» газетаын недель вылас ӧтчид петӧ коми кыв вылын листбок «Коми говк». Иньва районісь «Иньвенскӧй край» нима газетаын тӧлісьнас ӧтпырись петӧ комиӧн нёль полосаа содтӧт «Кама кытшын». 2010 март 5 лунсянь «Кама кытшын» лыддиссьӧ торья газетаӧн, тӧлісь вылас петӧ кык нумерыс.
Кудымкарын кык радио шӧрин. Ӧтыс — «Всеросcийскӧй» телерадиокомпания бердын «Перем» филиалыслӧн юкӧт. Мӧдыс — аспондасис уджалан «Союз-FМ-Кудымкар» радиопоз, кӧда лэдзӧ эфирӧ программаэз ультрадженыт гыэз пырйӧт.
Телевидз лӧсьӧтӧ сія жӧ «Перем» филиал.
Комиӧн телевизорӧт баитӧны «Перем» юкӧтсянь лун вылас джын час, радиӧт — 10 минут гӧгӧр.
Радио «Союз-FМ-Кудымкар» пыр мукӧд коста кылӧ жӧ коми сёрниыс.
Отирӧс велӧтӧм.
"Унажыксӧ сы йылісь видзӧт: Перем ладорись Коми кытшын отирӧс велӧтӧм"
Лысин видзӧм.
Унажыксӧ сы йылісь видзӧт: Перем ладорись Коми кытшын лысин видзӧм
Спорт.
Унажыксӧ сы йылісь видзӧт: Перем ладорись Коми кытшын спорт


Перем ладорись Коми кытшлӧн география.
Перем ладорись Коми кытшыс куйлӧ Роч муподыслӧн асыввыв тор вылын, Урал керӧссэзсянь рытвывланьын, Кама ю йыввезын. Перем ладорсис кытшыс босьтӧ ой-рытвыв тор.
Мувывтор.
Коми кытш куйлӧ вылын паськытаэзын. Сылӧн медылісь чутоккез: ойвылын 61°04′ о.п., 52°52′ а.к., лунвылын 58°33′ о.п., 54°47′ а.к., рытвылын 69°32′ о.п., 51°47′ а.к., асыввылын 59°15′ о.п., 56°15′ а.к.
Муыслӧн ыжда 32,77 сюрс км², этія лоӧ Перем ладорись 20,4%. Коми кытш ыджытжык сэтшӧм канмуэзся кыдз Албания, Армения нето Бельгия.
Лунвывсянь ойланьӧ кытшыс нюжалӧ 280 км, рытвывсянь асывланьӧ – 180 км.
Ойвылас кытшыскӧт ордчӧн куйлӧ коми йӧзыслӧн мӧд чужан му – Коми Республика, рытвылас – Киров лапӧлісь Камакатыт да Зюзьдін районнэз, лунвылын Перем ладорись Сива, Карагай да Ильинскӧй районнэз, асыввылын – Перем ладорись Добрянка, Усоллё, Совкар да Чердын районнэз.
Ойланься визирыс мунӧ Ойвыв мыссэз кузя, рытланься – Вятка-Перем мыссэзӧт да Камайыв вылынін кузя, лунланьсяыс – сія жӧ вылыніныслӧн мусюррезӧт да Обва-Иньва волькытін кузя. Асывланяс визирыс мунӧ Кондӧс мыссэзӧт, Кӧсва да Весляна лажмытіннэз кузя.
Кытш олӧ IV час отын, неӧткодьыс Мӧскваыскӧт – +2 час.
Му пытшкӧс.
Унажык сы йылісь видзӧт: Перем ладорись Коми кытшлӧн му пытшкӧс.
Коми кытшыс куйлӧ Роч муподлӧн асыввыв дорланяс. Муподыс кык сувда: улынжык – кристалл кодь топыт фундамент, вылынжык – пуксьӧссэзісь (осадочнӧй) вевтӧс. Топыт фундаментыс куйлӧ 1600–3000 м пыдынаын. Сія тэчӧма гнейссэзісь да граниттэзісь. Пуксьӧса вевтӧс аркмӧма палеозой, мезозой да кайнозой каддэзӧ, кӧркӧся саридззезын пуксялан быдкодь породаэзісь, эд уна сё миллион во сьӧрна саридззез абу ӧтпырись вевттьылӧмась ӧння Коми кытшыслісь мувывторсӧ. Но медся уна пуксьӧссэз кольччӧмась палеозой кадся перем системасянь. Коми кытшыслісь мувывторсӧ нія тыртӧны 60% вылӧ. Перем кадӧ шогмӧмась извесь из, кремнийвевья да магмавевья породаэзісь конгломераттэз, сера рӧма мигреллез да сёйез, чочком кварцись лыа (песӧк), кӧдна невна не быдӧнныс куйлӧны горизонталь нёжӧн. Горизонттэз мичӧтӧмӧсь быдкодь рӧммезӧ, но медуна татӧн чим гӧрд сёйез да мергеллез. Сера рӧма кызаыслӧн кушмӧминнэз бура тыдалӧны Иньва, Кува да Велва оллезын.
Коми кытш рытвыв визир пӧлӧн паськалӧмась мезозой кадся пуксьӧссэз (вевттьӧны 30% мувывторсис). Нія нюжалӧны меридиан пӧлӧн да аркмӧмась триас да юра каддэзӧ гӧрд рӧма лыа иззэісь, кытчӧ шочыныка сорасьӧны мергеллез да извесь иззэз, руд да пемыт руд сёйез да лыа иззэз.
Геология сьӧрті медтом – кайнозой – кадся пуксьӧссэз быдлаӧт вӧснит вевтӧсӧн шебралӧны важынжык, палеозӧй да мезозой кадӧ, пуксялӧмсӧ. Медбура зорамӧма нёльӧттор кадся системаыс ю оллезісь аллювий пуксьӧссэзын да Коми кытш ой-асыввылын, кытӧн сія тэчӧма кыссян йыӧн (ледникӧн) ваялӧм лыаэзӧн да суглиноккезӧн, кӧднаӧ мукӧдлаӧт кольччӧмась валуннэз да кодз иззэз.
Му вевдӧр.
Унажык сы йылісь видзӧт: Перем ладорись Коми кытшлӧн му вевдӧр.
Му вевдӧрыс Коми кытшын абу ӧткодь. Пуксьӧса породаэз куйлӧны топыт фундамент вылас горизонталь нёжӧнжык, сійӧн и рельефыс унажыксӧ лажмыт да волькыт. Муыс лэбӧма татӧн, саридз вевдӧрсянь кӧ лыддьыны, шӧркодяс 100-200 м вылынаӧ. Медвылын чуттэсӧ адззӧмась Камайыв вылынінісь (329 метраӧдз), медся лажмыттэсӧ – Весляна лажмытінісь (120-130 м).
Ыджыткодь роль Коми кытшын му вевдӧр аркмӧтӧмын орсӧма кыссян йы. Йыыс кыссьылӧма кытшыс ойланься визирӧдз да ваялӧма сьӧрас уна пазӧтӧм тор, а кӧр бӧрыньтчис, вевдӧрыс вежсьӧма визывтан ваэс шогья.
Юэзлӧн сук везӧт бура тӧдчӧ рельеф аркмӧтӧмын и талун. Юэс (шуам, Иньва, Кува, Кӧсва, Юм) уналаӧттяс кырӧтӧны мусӧ. Юэз коласын ва юканнэзӧн лоӧны вылын волькытіннэз. Нія невна шыгыракодьӧсь, мыля сэті тӧдчӧны неыджытӧсь, небыт покатэза веретяэз. Энӧ веретяэсӧ отир мукӧдлаын шуӧны керӧссэзӧн. Сэтшӧмӧсь Сизимтшупӧта керӧс Исыв ю дорын, Катша керӧс Велва дорись Старцева грезд дынын, Шапка-Пожум Иньвайыв посад дорын, Разин Мыс (нето Парма мыс) Разин грезд дынын да уна мӧдіккез.
Му вевдӧрыс вежсьӧ и морт ки павкӧмсянь. Поромитам кӧ мийӧ пруд, керам ва видзан, кералам вӧррез, нюжӧтам туйез – быдӧс этасянь ӧння рельефыс мӧдкодьсялӧ.
Кытшыс ойвылын да рытвылын лэбӧны вылыніннэз, а лажмытіннэз да волькытіннэз паськалӧмась шӧрӧт да лун-асыввылын.
Ойвыв мыссэз – этӧ невна лэбыштӧм шыгыракодь муэз, кӧдна унажыксӧ быдмӧмась вӧрӧн да нюрсялӧмась. Медыджыт вылынаэз татӧн сибалӧны 200-250 метраӧдз. Сійӧн, мыля покаттэс умӧля кырӧтӧмӧсь, лэбӧминнэсӧ он и казав. Но сё жӧ Ойвыв мыссэз олӧны ва юканӧн. Тасянь пондӧтчӧны Камалӧн шульга вожжез: Весляна Ручкӧт, Лупья, Леман Лёлькӧт да Тимшор.
Ойвыв мыссэзсянь лунланьӧттяс, 150 км рытвывсянь асыввылӧ нюжалӧ Весляна лажмытін. Этія лажмалӧмас куйлӧ паськыт ольыс Кама юлӧн, татӧн жӧ сы вожжезлӧн (Весляна, Лупья, Леман) кывтыттэз. Вылынаэз татӧн 120-130 метраӧн саридз вевдӧрсянь. Кама оляс бура тыдалӧны кык терраса. Одззаыс тэчӧма ӧнняся лыа (песӧк) да сёй пуксьӧссэзӧн, мӧдыс – куш лыаись. Этія вылынжык терраса овлӧ кынымкӧ километра пасьта, сы вылын лажмалӧммезас аркмӧмась сфагнума ыджыт нюррез, а кӧсжык иннэзын – пожума яггез.
Лунвылынжык ми адззамӧ Кӧсва лыжмытін. Сія лоӧ Кӧсва юлӧн паськыт да волькыт оль, кӧдӧ аркмӧтӧмась кыссян йы бӧрся ваэз. Шӧркодь вылынаэз татӧн вежсьӧны 120-150 м коласын. Кыкнан лажмытіныс куйлӧны Кама депрессия тэчасын.
Коми кытш рытвылын да лун-рытвылын сулалӧ Камайыв вылынін. Медся джуджыта муыс лэбӧма Лопва да Юм ю йыввезын, кытӧн адззӧмась и кытшыслісь медвылын чутcӧ – 329 м. Но унажыксӧ вылыніныс куйлӧ 250-270 метраын саридз вевдӧрсянь. Таті мунӧ ва юкан визь Камалӧн веськыт вожжез коласын, ӧттэс лэдзчӧны асыввылӧ Коми кытш му кузя, а мӧддэс рытвывлань котӧртӧны, Киров лапӧлас, да Камаӧ жӧ усьӧны. Мыссэзлӧн йыввез волькытӧсь нето невна мылькьяӧсь, но алькӧса покаттэз дорӧсалӧмась юэзӧн да шоррезӧн. Камайыв вылынін абужык нюрсялӧма Войвыв мыссэс сьӧрті. Медуна нюрыс татӧн увдӧрсяӧсь. Вевдӧрся нюррес эмӧсь токӧ ӧті-ӧтілаын, да и то нія непаськытӧсь.
Асыввыв визирыс пӧлӧн Коми кытшас буракодь тӧдчӧны Кондӧс мыссэз. Кӧсва да Велва коласын ва юкан визьӧттяс нія йитчӧны Камайыв вылынінкӧт.
Коми кытшыслӧн лун-асыввылын куйлӧ Обва-Иньва волькытін, сы кузя визывтӧ паськыт ольӧттяс Иньва ю да сылӧн вожжез – Юсьва, Велва да Пожва.
Му вевдӧрыс кытшас буракодь лӧсялӧ му-видз уджалӧм понда. Сылӧн кырӧтӧмыс мӧдкодьсьӧтӧ покаттэз, а сысянь ыббез да карчйӧррез позьӧ сайӧвтны кӧдзыт ойвывся тӧввез шогья.
Мупытшся шедтассэз.
Унажык сы йылісь видзӧт: Перем ладорись Коми кытшын мупытшся шедтассэз.
Коми кытшын мупытшся шедтассэзісь мукӧдыс руда чужӧмаӧсь, а мукӧдыс абу руда чужӧмаӧсь. Рудаыс аркмӧма пуксьӧссэзынжык. Шуам, Урал керӧссэз жугалікӧ поснитжык торрес вӧлісӧ петкӧтӧмӧсь ордча мыса волькытінӧ, мыйсянь татӧн и шогмӧмась кӧрт рудаэз. Ны куйланіннэз эмӧсь му вевдӧрыслӧн вылынжык иннэзын, кытшыс рытвыв визир пӧлӧн (Кудымкар, Юрла, Кӧч да Гайна районнэзын).
Кува йыввезын кӧрт рудаэсӧ адззӧмась эшӧ XIX век шӧрын. 1856 годӧ граф Строганов осьтӧма Кува дорын металл керан завод, кӧда уджалӧма 1909 воӧдз. Заводын кӧртсӧ керӧтӧмась рудаись, кӧдӧ вӧлі шедтӧны перем система вевдӧр горизонттэзісь.
Руда куйланіннэз йитӧмӧсь сёйвевья песӧккезлӧн сера рӧма кызакӧт, мыйсянь геологгез нимтӧны сійӧ «рудаа лӧз му». Этія рудаа муын и куйлӧны кӧрт руда чукӧррез. Унажыксӧ нія – кӧртлӧн карбоната ӧтувтчӧммез, а форма сьӧрті пласттэз, чечевица нето сьӧвмӧс коддьӧмӧсь. Руда видзан пласттэзлӧн кызаыс овлӧ 0,7–3,5 м. Сійӧн, мыля нылӧн етшныс абу ыджыт, ӧні кӧрт рудасӧ шедтыны татӧн абу коланыс.
Пуксьӧса породаэзын шогмӧмась и мукӧд шедтассэз: мусир (нефть), торф, бивидзан сёйез, извесь иззэз, лыа (песӧк), охра.
Мусир да торф пырӧны кытшлӧн лонтісян ресурссэз коласӧ.
Первуись мусирыс чижгӧма му осьтаись Майкар дорын 1960 годӧ. Ӧні кытшыс лунвылын адззӧмась мусирыслӧн эшӧ кынымкӧ шогманін.
Быд районын эм тырмӧмви торф куйлассэз, медуна – Гайна, Кӧс да Кӧч районнэзын.
Бивидзан сёйез пантасьлӧны рытвылын да лун-рытвылын (Кӧч да Юрла районнэзын), нія куйлӧны ордчӧн кӧрт руда шогманіннэзкӧт. Сы понда нійӧ кӧркӧ уджӧтлӧмась Куваись металлкеран заводын. Ӧддьӧн бурӧсь сёй шогманіннэз Кӧсва, Юм, Лолӧг, Чус да Вурлам йыввезын. Медбура тӧдса ны коласісь Кӧч районісь Зырянов дорын сёй куйланін. А чочком сёйез, бӧра, пантасьлӧны шочжыка.
Извесь иззэз куйлӧны омӧн кытш пасьта. Медыджыт куйлассэз Кӧч да Юрла районнэзын (Зула ю ольын), Юсьва районісь Кимина грезд дорын да Гайна районісь Данилова посад дынын. Пласттэслӧн кызаыс 0,5-сянь 4 метраӧдз. Адззӧм извесь иззэслӧн ӧтласа ыжда лоӧ 1 млн. т мымда.
Лыаэз (песӧккез) быдлаын жӧ эмӧсь. Нія аркмӧмась нёльӧттор кадӧ аллювий да кыссян йы бӧрся пуксьӧссэзынжык. Медся озырӧсь (богатӧсь) песӧккезнас Коми кытшыслӧн ойвыв районнэз. Лунвывлын, Юсьва районісь Дӧйкар да Купрӧс дорын куйлӧны кварца лыаэз, кӧднӧ позьӧ лэдзны стёкло керӧмӧ.
Охралӧн зэв бур шогманіннэз пантасьлӧны Кӧс районісь Кордон, Нагорнӧй да Чиркова дынын, а сідзжӧ Юсьва районісь Дӧйкар грезд дорын.
Коми кытш озыр и минерал ваэзӧн. Кудымкар да Юсьва районнэзын адззӧмась веськӧтчӧм понда ӧддьӧн лӧсялан ваэз: хлорида-нарияӧсь, сульфата-натрияӧсь, иода-бромаӧсь да сира-ваувтыраӧсь. Позьӧ босьтны бурдӧтчӧм могись и Майкар дорись минерал ва петаніннэз.
Климат.
Унажык сы йылісь видзӧт: Перем ладорись Коми кытшлӧн климат.
Климат Коми кытшын шӧркодь континентвывся: гожумыс кӧть и шоныт, а дженыт, тӧввез жӧ мукӧд воэзӧ сулалӧны ӧддьӧн ни кӧдзытӧсь. Этійӧ позьӧ вежӧртны: кытшыс куйлӧ экваторсянь зэв ылын да и океан доррезсянь абу матын. Сійӧн и руыслӧн тӧвся шонтӧгыс (температураыс) лажмытӧв, а неӧткодьыс тӧвся да гожумся шонтӧггез коласын ӧддьӧн ыджыт.
Уна во сьӧрна казялӧмась: январын шӧрӧт шонтӧгыс Коми кытшас -16°С, юль коста - +17°С. Сідзкӧ неӧткодьыс шонтӧгыслӧн лоӧ годнас 33°, а мукӧд воэзӧ медыджыт да медучӧт шонтӧггез коласын неӧткодьыс вермас локны 85°-ӧдз. Кӧть и кытшыс куйлӧ 3000 км-ся ылынжык Атлантика океансяняс, этія океаныс сё жӧ буракодь павкӧ сы климатыслӧ. Годыслӧн кӧдзыт кадӧ рытвыв да лун-рытвыв тӧввез вайлӧны кымӧррез, сы коста пондӧ лымьявны да шоналыштлӧ. А воыслӧн шоныт кадӧ нія жӧ тӧввез чинтӧны руыслісь шонтӧгсӧ да вайлӧны зэррез.
Ваэз.
Коми кытшын муыс ӧддьӧн ваӧсь. Юэз, тыэз да нюррез татӧн тыр, мыля ваыс усьӧ кымӧрсяняс бура и уна, а пакмӧ муись умӧлькодя.
Юэз.
Унажык сы йылісь видзӧт: Перем ладорись Коми кытшын юэз
Юэс Коми кытшын босьтӧны ванысӧ унажыксӧ кымӧрсянь усялӧмись. Тулыснас лымыс сывлӧ да юэз ыждывлӧны, сія кадӧ медуна ва и кывтӧ. Гожумнас да арнас юэсӧ видзӧны ӧшӧмсянь зэррез, мукӧдкоста нысянь ваыс ӧддьӧн чожа содлӧ да вӧтьлӧ видззез да луддэз, мыйсянь ӧддьӧн умӧль овлӧ му-видз уджаліссезлӧ, эд заптӧм туруныс эта дырни тшыксьӧ.
Гожумсӧ да тӧвсӧ юэз юктассьӧны ключчезӧн да мӧднёжа муувтся ваэзӧн. Нагладь ыджыт роль мупытшся ваэзлӧн тӧвнас, кӧр юэз йысялӧмӧсь.
Юэз режимын аскодя лоӧ то мый: вит тӧлісь сьӧрна (ноябсянь мартӧдз) нія вевттисьлӧны йыӧн. Йыыслӧн кыза овлӧ 50-75 см. Апрель пондӧтчикӧ юэз оссьывлӧны. Вӧррезын тулысся ва ыждӧ сёрмӧмӧн. Нюраиннэзын ваыс юэзын, тодиль ойланьын, сёрӧнжык жӧ ыждылӧ. Тулысся ыждӧм дырни юэз нӧбӧтӧны ӧддьӧн уна ва, кӧда сы коста не шоча вевттьылӧ ордча муэз. Шуам, Кама дорын сулалан Кӧсвадын нето Старица грезддэз тшӧкыта шедлӧны ва увтӧ 10 лун кеж нето нельки дыржык кежӧ. Сэсся ваыс пондӧ чинны, и кӧркӧ гожум шӧрланяс юыс вӧлись пуксьӧ аслас ӧрӧ.
Кытшас 400-ся унажык ю. Невна не быдӧнныс лоӧны Кама бассейнын. Ачыс Кама ю кытшыс му кузя котӧртӧ рытвывсянь асывланяс, а сылӧн вожжэс (притоккез) артмӧтӧны кытшыслӧ быдӧс ю везӧт (речнӧй сеть). Шульга вожжэс (Весляна, Лупья, Леман) ӧктӧны ва Ойвыв мыссэзісь, а веськыттэз (Иньва, Кӧсва) – Камайыв вылынінісь.
Иньва вожжезісь колӧ казьтыштны Кува, Велва, Юсьва, Исыв.
Кӧсва вожжезісь медкузьӧсь - Лолӧг, Лопва, Янчер, Онолва, Сэпӧль, Юм.
Весляналӧн медыджыт вожӧн лоӧ Сьӧдъю.
Тыэз.
Унажык сы йылісь видзӧт: Перем ладорись Коми кытшын тыэз
Тыэз Коми кытшын этшаӧсь, и куйлӧны нія ойланьынжык – Кама ольын, шульга вадӧрас.
Унажык тыыс – ю дорсяӧсь. Нія аркмӧны юыслӧн важ ӧрын, лоӧны джын тӧлісь кодьӧсь, кузьмӧса нето лента кодьӧсь. Нія чукыля-викыляӧсь, куйлӧны кузь векнит кырассэзын да ыджыт ва коста йитчывлӧны юыскӧт.
Сэтшӧм тыэз абу ыджытӧсь. Паськыта нылӧн шӧркодяс 80-100 м, кузяныс – 1-12 км, пыдына 5 метрася ылӧжык оз судз.
Медыджыт ны коласіь Нахты: кузяыс 12 км, паськытаыс 100 м гӧгӧр. Ю кодь нюжалӧм, сія и лоӧ Тимшор юыслӧн важ ӧрнас. Васӧ Нахты босьтӧ ордча нюррезісь, а ва ыждикӧ – Тимшор юись.
Нахтысянь лунланьын нюжалӧ Кривчи ты, ордчӧн сія жӧ нима грездкӧт. Кузьта сылӧн 10 км, пыдына – 2 м. Кывтытас сія паськыт да ляпкыт ӧрнас йитчӧ Камакӧт. Ой-асывланьын Кривчи тысянь эм неыджыт гӧгрӧса Тундра ты, а сысянь рытланяс аркмӧмась сэтшӧм тыэз: Улын Старича (Пятигоры грезд дорын), Вылын Старича (сэтшӧм жӧ нима грезд дорын), Вежаты (Гайналӧ панытын), Леман ты (Леман ю кывтытын), Валаужом (Усть-Чикурья грездлӧ паныт).
Сэтшӧмӧсь жӧ юдорся тыэз, кӧть и бура учӧтжыкӧсь панталамӧ Кӧсва, Иньва, Весляна оллезын. Медгырисьӧсь ны коласын аркмӧмась Юсьва районын, Купрӧс посад дынын.
Юдор тыэзся эмӧсь и сэтшӧм тыэз, кӧдна аркмисӧ му вевдӧрын важся лажмалӧммезын, кӧр кыссян йы (ледник) сылікӧ ны кузя котӧртіс ваыс. Этатшӧм тыэзӧн лоӧны Вадты да Оныл. Нія куйлӧны Коми кытш ой-рытвылын, Порыш да Утьва юэзлӧн ваюканінын, дзибья вӧр да нюррез коласын.
Вадты – Коми кытшын медыджыт ты. Ва вевдӧрыс – 370 га, кузяыс – 3 км, паськытаыс – 2 км. Пыдӧсыс лыаӧсь (песӧка), ваыс вадӧрын югыт, а 4-5 м пыдынаэзын пемыт. Ваыслӧн шонтӧгыс гожумсӧ шӧркодя овлӧ +18+20°С.
Вадтысянь асывланяс куйлӧ Оныл ты, сылӧн диаметрыс 1 км-ся не унажык. Вадӧррез нюрсялӧмӧсь, торфсялӧмӧсь. Этія тыись петӧ Оныл ю, кӧда усьӧ сэсся Веслянаӧ.
Пруддэз.
Унажык сы йылісь видзӧт: Перем ладорись Коми кытшын пруддэз
Коми кытшын 70 пруд гӧгӧр. Нія не быдлаын ӧтмымдаӧсь. Медуна пруддэз Юрла да Кӧч районнэзын. Медыджыттэз коласісь лыддісьӧ Кува пруд Кудымкарын. Татісь босьтӧны ва карын оліссез понда.
Уна пруддэзын быдтӧны чери, мукӧдас чериалӧны, мукӧд дорас шоччисьӧны отир: тульӧтчӧны да уялӧны.
Лыддиссьӧ, пруддэз пӧ Коми кытшын тшыксьӧны, нюйтсялӧны, пороммэз жагӧник разьсьӧны. Пруддэзын абу быдлаын сӧстӧм ваыс, сійӧ грязьӧсьтӧны назёмӧн.
Кама вавидзанін Коми кытшланьӧ петӧ рытвыв дорнас. Татӧн аркмӧмась Иньва да Пожва курьяэз, кытӧн сулалӧны порттэз: Усть Пожва да Майкар.
Нюррез.
Унажык сы йылісь видзӧт: Перем ладорись Коми кытшын нюррез
Сійӧн, мыля Коми кытшыс куйлӧ волькытінын, ваыс кымӧрсянь усьӧ унаӧв, а пакмӧ сія муись умӧля, татӧн и аркмӧмась ӧддьӧн уна нюррез, медуна ойланяс да шӧрӧттяс. Нюррезісь унажыкыс вевдӧрся нето вуджанаӧсь. Паськыт нюррез куйлӧны Важты да Онолва тыэз гӧгӧр, Утьва да Порыш ю йыввезын. Паськыт да кузь видзӧн нюжалӧны нюррез Кама шульга вадӧр пӧлӧн, Тимшор, Лупья, Леман дорезын, Весляна йыввезын. Нюррезлӧн этія чукӧр шусьӧ Гайна нюррезӧн. Уна нюр эм Кама да Кӧсва коласын ва юканінын (Селиш, Солым, Булач).
Нежык гырись нюррез куйлӧны Кӧсва да Лолӧг коласын, а сідзжӧ Чус, Янчер да мукӧд ю йыввезын.
Коми кытш лунвылын, кытӧн вундалӧм мыса-кыраса вевдӧрыс сетӧ вевдӧрся ваэзлӧ мымдакӧ дренируйтчыны, нюррез етшажыкӧсь. Невна не быдӧнныс - увдӧрся нюррез, васӧ кыскӧны грунтісь. Куйлӧны нія Иньва бассейнын да ыждананас абу гырисьӧсь.
Нюррезын адззисяс ӧддьӧн уна буртор мортыслӧ. Шуам, торф (сія медуна аркмӧма Коми кытш ойвылын - 85%), ягӧда иннэз (туримоль, пув, сьӧдягӧд, вежъягӧд, лӧзъягӧд), веськӧтчан туруннэз, вӧралан да ытшкисян угоддёэз, пода йирсяніннэз.
Нюррез орсӧны ва видзан роль, но вӧр кералӧм шогья не токӧ поснялӧны юэ, но и нюррез косьмӧны; нія лоӧны сё етшажыкӧсь, чинӧны ягӧда иннэз.
Коми кытш лунвылын кынымӧкӧ увдӧрся нюрресӧ нагладь косьтӧмась, нюрсялӧм видззесӧ бурсьӧтӧмась, но бурсьӧтӧм видззез бӧрся пыр тай видзӧтны колӧ.
Мупытшся ваэз.
Коми кытшын муас пырӧтӧма 150-ся унажык осьта ва нуан пӧвсттэзӧдз – кыдзи вевдӧрсяэзӧдз (нёльӧттор кадсяэзӧдз), сідз и пыднынжыккезӧдз (палеозой кадсяэзӧдз), нія абу ӧтмоза минералсялӧмӧсь. Ваыс этна осьтаэзісь сідз-ту бур и лӧсялӧ сетавны отирыслӧ. Но йӧзыс унажыксӧ ва босьтӧ ӧшмӧссэзісь, кӧднаын куйлӧны вевдӧрся ваэз. Нія нешоча нятьӧсьмӧмӧсь кыдз гортся, сідз и кӧзяйство шупкӧттэзӧн (нитраттэз, нитриттэз).
Коми кытшын эмӧсь кынымкӧ куйланін веськӧтчан ваэзлӧн. Медтӧдсаӧсь ны коласісь адззӧмась Майкарын да Кудымкарын. Хлорида-натрия ваэсӧ татісь торйӧтӧны тодиль перем коми типӧ, кӧда понда аскодянас лоӧ иод, бром, бор да сира ваувтырлӧн ыджыт сукмӧм.
Мусиннэзз.
Унажык сы йылісь видзӧт: Перем ладорись Коми кытшын мусиннэз
Быдмассэз.
Унажык сы йылісь видзӧт: Перем ладорись Коми кытшын быдмассэз
Вӧр пода.
Унажык сы йылісь видзӧт: Перем ладорись Коми кытшын вӧр пода
Коми кытшыслӧн ыджытжык тор вӧрсялӧма, сійӧн и фаунасӧ татӧн аркмӧтӧны вӧрын олісь подаэз. Медся аскоддяӧн сы понда лоӧ то мый: кытшас сорасьӧмась Азияись да Европаись фаунаэз, мыля кытшыс куйлӧ кык му тор ӧтлаасянінын. Морт сідз жӧ мӧдкодсьӧтӧ татісь пода пӧлӧссӧ, эд сія кералӧ вӧр, весӧтӧ видззез, лэдзӧ вӧрӧ лёкби да с.о.
Татӧн паськалӧны асыввыв Европаись вӧрын олісь подаэз.
Кыкгыжья йӧлӧнвердіссез коласын ветлӧны вӧрмӧссэз да кӧррез. Вӧрмӧс (йӧра) олӧ омӧн. Сійӧн, мыля видз-му уджалӧм паськалӧ, энӧ подаэсӧ вештӧмась ойвывланьӧ. Нія гажӧн овмӧтӧны том тэлляӧн быдмыштӧм вӧркерассэз да палёжжез, кытісь адззӧны бур вердас. Сэтӧн, кытӧн паськалӧмась нитшшез, ойвыв районнэзын олӧны кӧр табуннэз. Медбура радейтӧны нія веретяэз Вадты, Оныл да Тундра тыэз гӧгӧр.
Сибирись Коми кытшӧ пыравлӧ косуля, но вердчаныс сылӧ татӧн етша, лымыс пыдынӧв, да и лёквиррез-яйсёйиссез уськӧтчӧны, сійӧн и оз кольччы сія миянӧ дыр кежӧ.
Яйсёйиссез коласын медгырисьыс – руд-гӧрд ош. Ошез татӧн унакодь и олӧны нія кытшас быд ыджыт вӧраинын. Не весь ошыс сьылӧтӧма коми фольклорын, пуктӧма Коми кытш да Перем ладор вужпассэзӧ, да дыр кад сьӧрна вӧлі дорьян увтын. Ошыс олӧ дзибья сьӧд вӧррезын, выскыррез да шаттяэз коласын. Нешоча сійӧ позьӧ пантавны пуягӧда яггезын да ӧмидзӧн тырӧм палёжжезын. Нія ошшез кытшын бура йылӧмась, нія уськӧтчӧны горт пода вылӧ. Сійӧн отирыс пондісӧ бӧра ошавны.
Кытӧн вӧрыс вежласьӧ ыббезкӧт олӧны кӧиннэз. Медуна нія лунвыв да шӧрӧт районнэзын. Татӧн кӧин и керӧ медуна умӧльсӧ отирыслӧ, сійӧн и сы сьӧрын кыйсьӧны жӧ.
Руччез пантасьӧны Коми кытш пасьта омӧн. Тӧвнас этія яйсёйисьыс ӧддьӧн уна вийлӧ шыркоддьӧм йириссезӧс, гожумнас сёйӧ геббезӧс да чеччассезӧс, куталӧ кайезӧс да кӧччезӧс. Унажыксӧ кытшын олӧны гӧрд руччез, етшажык панталан сивӧйесӧ, сьӧддэз пыравлӧны токӧ ӧті-ӧтіӧн.


Перем ладорись Коми кытшлӧн статус.
Коми кытшлӧн вужпасПерем ладорлӧн вужпас
Перем ладорись Коми кытш — ассяма статуса мувывтор Рочму Федерацияись Перем ладорас.
Ӧння статус Коми кытшыслӧ вӧлі пуктӧма 2007 годӧ апрель коста, кӧр Перем ладор понда туйдӧттэз лэдзись ӧксян (Законодательнӧй собраннё) пыртіс оланӧ Перем ладорлісь Устав. Коми кытш йылісь Уставас баитсьӧ VIII да IX юкӧттэзын.
Уставись 35 параграф сьӧрті Коми кытш пырӧ Перем ладорӧ, кыдз мувывторӧн веськӧтлан юкӧт, кӧдалӧ сетӧма тодиль статус.
Коми кытшыслӧн мувывторыс (территория) кольччӧ сы ыжда жӧ, мый ыжда вӧлі Перем лапӧвкӧт ӧтлаасьтӧдз.
Перем ладор понда туйдӧттэз лэдзись ӧксянын Коми кытш нимсянь баитӧны кык морт, кӧднӧ бӧрйӧны ӧті манадата кык бӧрьян кытшын.
Коми кытшын Перем ладор юраліссезлісь шуӧммесӧ пыртӧ оланӧ Перем ладорлӧн Коми кытш делоэз сьӧрті министерство.
а) Кытшын кӧзяйство да социаль сфера зорӧтӧм, отирыслӧ бур олан лӧсьӧтӧм.
б) Кытшын канму (государство) юраліссезлісь шуӧммесӧ оланӧ пыртан органнэзлісь удж ӧтувтӧм.
в) Перем ладорлӧн юралан да Кытшись муниципал юкӧттэзлӧн асвеськӧтлан органнэз коласын ӧтласа удж ӧтувтӧм.
г) Кытшын Федерация да Перем ладор нимсянь лэдзӧм программаэсӧ оланӧ пыртікӧ отсасьӧм.
д) Роч му Федерация да Перем ладор туйдӧттэз сьӧрті мӧдік моггез тыртӧм, кӧдна павкӧны Коми кытшыс тодиль статуслӧ.
Коми кытш делоэз сьӧрті министерствонас веськӧтлӧ Перем ладорлӧн министр, кӧда лоӧ Коми кытшын юралісьӧн. Мортыс пырӧ Перем ладорӧн Веськӧтланӧ (правительствоӧ). Вежны сійӧ вермӧ Перем ладорлӧн губернатор, Веськӧтлансӧ юралісь вӧзйӧм сьӧрті. Кытшын министрыс вермӧ уджавны ӧтік восянь вит воӧдз.
- лӧсьӧтлыны да пыртлыны олӧмӧ канмулісь тодиль программаэз перем коми этнос видзӧм понда, коми отирлісь кыв да культура зорӧтӧм понда;
- ловзьӧтны да зорӧтны коми отирын басӧк берся да кипод уджжез керны кужӧм;
- керны сідз, медбы зорамисӧ комиӧн паськыта юӧртан везӧттэз, медбы коми отирлӧ Роч му туйдӧттэзӧн лӧсьӧтӧм ыждаын позис кывзыны-лыддьӧтны да паськӧтны юӧррез ас кыв вылын;
- керны сідз, медбы аркмисӧ да уджалісӧ канму нимсянь ладорыслӧн велӧтан да культура керкаэз, кӧдна видзӧны да зорӧтӧны коми отирлісь аскылӧм, да отсавны ны уджжезлӧ Роч му Федерация да Перем ладор туйдӧттэз сьӧрті.
Перем ладорись Коми кытшын веськӧтлан кылӧн лоӧ роч кыв. Сыкӧт ӧтлаын веськӧтлан керкуэзын позьӧ баитны и комиӧн (перем коми кыв вылын).


Петракар.
Петракар — этӧ кар Рочмуын, Ленинград лапӧвлӧн юркарыс.


Петрушин (Кӧчладор район).
Петрушин — Перем ладорись Коми кытшын, Кӧчладор районісь Кӧч посадмуын учӧтик грезд (деревня). 2006 воӧдз сія вӧлі Кӧч сельсоветын.
Петрушиныс сулалӧ Кӧч посадсянь лунвыв-рытвылӧ 12 км ылынаын.
Ордча грезддэз.
Петрушиныскӧт топ, асыввыв дорас, сулалӧ ыджытжык Лобоз грезд, рытвылас 1,5 км ылынаын — Гаинчи. Мытын сідзжӧ грезддэз Каз, Дуров, Шорша да Шипичинчи.
Отир.
Петрушинын оліссезлӧн лыдыс медбӧрья нёльдас годӧн чинӧма невна не нёлись. 2009 во пондӧтчикӧ татӧн олісӧ 6 морт, кӧдна видзисӧ ?? горт (1970 годӧ грездас вӧлі 22 морт).


Петрынёвчи (Юсьва район).
Петрынёвчм (рочӧнжык Петрунёва) — Перем ладорись Коми кытшын, Юсьва районас учӧтик грезд (деревня). Грездыс сулалӧ Велва ю дорын.
Петрынёвчыс пырӧ Карпов посадмуӧ.


Петшӧр.
Петшӧр () — этӧ быдмас. Корнас позьӧ петшӧрасьны.


Печора (кар).
Печора — Коми Республикаын кар, Печора районлӧн шӧрин.
Кар муэз – 34 кв. км. Оліссез 46 884 морт.
Карыс сулалӧ республика ойвыв-асыввылын, Печора ю веськыт вадӧрын, кытӧн юсӧ вуджӧ Ойвыв кӧрттуй магистраль.
Координатаэз 65°08’ в.п. и 57°13’ а.к.
Печорасянь Сыктывкарӧдз 588 км ылына.
Карас – юдорся ыджыт порт, кӧрттуй станция, аэропорт.
Посёлок Печора аркмис 1937–1942 годдэзӧ Ойвыв Печора кӧрттуй нюжӧтікӧ. 1940–1941 воэзӧ пондісӧ лӧсьӧтны туйкериссез понда посёлок Печора станция дынын (кан нимсянь осьтӧм 1950 годӧ) да юдорся порт Канин дорын. 1949 годӧ январ 18 лунӧ кыкнан оланінсӧ ӧтлаӧтісӧ да аркмис Печора кар.
Печора карын вӧлі Войвыв Печора ИТЛ (1950 восянь – Печора ИТЛ), кӧдӧ пӧдналісӧ 1959 годӧ. Пукаліссезлӧн лыдыс сибӧтчыліс 59 сюрс морт дынӧ.


Печора (ю).
Печора (яран моз: Санэро˝ яха) — Коми Республикаын да Яран кытшын ыджыт ю.
Сія лоӧ 1809 км кузя, а сылӧн бассейныс 322 сюрс км² ыжда.
Туй.
Печораыс пондӧтчӧ Ойвыв Урал вылын, Коми Республика лунвыв-асыввыв пельӧсын, и перво котӧртӧ лунвыв-рытвылӧ. Йывсяняс Унья уссёӧдз сія керӧсвывся ю кодь. Якша дорын (кӧр сыӧ усяс Волосница), юыс кежӧ ойвывланьӧ да кывтӧ Печора улынінӧттяс Усвавомӧдз. Усва уссё бӧрас Печора кежӧ рытвылас, кык ыджыт кӧджжезӧн паськыт чукыль аркмӧтікӧ. Сылӧн ӧрыс татӧн вовлӧ кык километра пасьтаӧдз, а оляс петӧны ота видззез (ластаэз). Чилимдін дынын, сыӧ Пижма да Чилим усьӧм бӧрын, Печора бӧра кежӧ ойвывлань. Татӧн сылӧн паськыт уйтыс (поймаыс) кырӧтӧм уна вискӧн (татісь отир нійӧ шуӧны "шаррезӧн") да тыкӧлаэз.
Аслас уссёсянь 130 км ылынаын Печора вожьясьӧ – аркмӧны асыввыв сос ("Ыджыт Печора") да рытвыв сос ("Учӧт Печора"). Кывтытын, Нарьянамар гӧгӧрын юыс аркмӧтӧ 45 км пасьта дельта да сідз и петӧ Печора вом пырйӧт Печора саридзӧ.
Саридзсяняс вӧтлан визуввез вовлӧны ю кузя лунвылас Ишым посадӧдз.
Гидрология.
Тыртчӧ Печораыс быдмоза, унажыксӧ сылан лымӧн. Ыджыт ва пондӧтчӧ апрель помын – май пондӧтчикӧ, максимум овлӧ май шӧрсянь (шӧрӧт визывтӧмын) июнь пондӧтчытӧдз (кывтытас). Гожумнас да тӧвнас ваыс ямлӧ. Гожумся ямлӧмсӧ июль шӧрсяняс августӧдз нешоча костіавлӧны зэррез, кӧдна увья ваыс бӧра лэбӧ. Ваыслӧн шӧркодя видзӧмыс уссёас 4100 м³/с.
Кынмӧ Печораыс октяб помын, оссьӧмыс пондӧтчӧ катытсяняс да эта коста йыыс уналаӧттяс поромитлӧ юсӧ.
Экономика.
Пырся уйӧтӧмыс позяна топ Мылдінӧдз, тулыснас да арнас – Уньядінӧдз. Саридз судноэз вермӧны кайлыны Нарьянамарӧдз (110 км ылынаын уссёсяняс).


Печора район.
Печора район (рочӧнжык: Район Печора) — веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Печора карын. Печорасяняс Сыктывкарӧдз 588 км ылына.
Районыс аркмӧтӧм 1941 годӧ. Медодз (1959 воӧдз) шусис Кожва район.
География.
Печора районыс 28,9 сюрс км² ыжда. Куйлӧ Коми Республика ойвыв-асыввылын. Межаасьӧ Вуктыл да Сӧснагорт районнэзкӧт лунвылын, Изьва районкӧт рытвылын, Ускар кытшкӧт ойвылын, Инта кытш да Йӧгра кытшкӧт асыввылын.
Климат Печора районас – шӧркодя континентвывся: татӧн овлӧны кузь да лёккодь тӧввез, а гожуммес дженытӧсь да ыркытӧсь. Шӧрӧт шонтӧг лоӧ январ коста −19,3 °C, июль коста +15,4 °C. Год сьӧрна шӧрӧт шонтӧгсӧ лыддьӧны −2,5 °C. Енӧжваыс ӧтік во сьӧрна усьлӧ 580 мм мымдаӧн.
Медыджыт юэз районас – Печора да сылӧн вож Кожва. Мӧдік кузькодь юэз: Лыжа, Луза, Изъяю, Ыджыт да Учӧт Сыняэз, Вангыр, Вяткина.
Колана шедтассэз: мусир, лыа, кӧдза, лыа-кӧдза сорас, извесняк, кирпич сёй, арргиллиттэз да суглиноккез кирпич аркмӧтӧм понда. Клямшор гӧгӧрись (Печора шульга ладорын) аддзисӧ муувтся дубыт ваэзлісь ыджыт куйланін.
Вӧрыс Печора районас – ойвыв парма, унажыксӧ лысъя пуэза.
Районын куйлӧ «Югыд ва» нима националь парклӧн тор. Эм кынымкӧ нюрвывся заказник, кытӧн видзӧны дубваэз, кайезлісь поздісяннэз, туримоль да мырпом быдманіннэз. Ихтиология сьӧрті заказниккез лӧсьӧтӧмӧсь Сыня да Печора юэзӧ, татӧн дорйӧны дона черилісь олан да кульманіннэз (ком, нельма, чими)
Печора карсянь 13 км ылынаын Каменка ю дорын эм геология сьӧрті ассяма казьмӧтан: важ породаэзлӧн петанін. Местаыс ӧддьӧн гажа да кыскӧ дынас туристтэзӧс, сы понда сійӧ нельки шуӧны Печора дорись Альпаэзӧн.
История.
1936 февраль 25 лунӧ Коми асвеськӧтлан ладорын вӧлі аркмӧтӧм Печора кытш, шӧриныс – Усвавомын.
1941 март 11 лунӧ РСФСР-ись Медвылын Советлӧн Президиум аслас указӧн лӧсьӧтӧ Кожва район, шӧриныс – Кожвавомын.
1943 нояб 26 лунӧ Кожва районсянь янсӧтӧны Вӧркута да сы бердісь муэсӧ.
1949 январ 18 лунӧ посёлоккез Канин да Печора ӧтлаӧтӧмӧн вӧлі лӧсьӧтӧма Печора кар, кытчӧ сія жӧ годӧ март 1 лунӧ вуджӧтісӧ Кожва районлісь веськӧтлансӧ.
1953 годӧ Кожва районсянь янсӧтӧны Инта район.
1959 апрель 27 лунӧ Кожва район дынӧ ӧтлаӧтӧны вештӧм Усвавом районлісь муэсӧ да ӧтласа веськӧтлан юкӧтыслӧ пуктасӧ ним Печора район, шӧрин – Печора карын.
1975 воын Печора райӧнісь лунвыв муэсӧ ӧтлаӧтны вились аркмӧтӧм Вуктыл район дынӧ, а ойвыв муэсӧ (одзжыкся Усвавом районсӧ) бӧра янсӧтӧны да лӧсьӧтӧны сэтчӧ торья Ускар район.
Отир.
Оліссез Печора районас 2010 во пондӧтчан кежӧ 61,1 сюрс морт (Коми Республикаись 6,4 % отирыс). Карын да кароккезын олӧны быдсӧн 51,4 сюрс морт, мӧділаын – 9,7 сюрс морт. 2002 вося гижӧтӧм дырни 68,9 % оліссезісь вӧлісӧ рочӧсь, 15,4 % – комиӧсь, 7,6 % – украинса, 1,9 % – беларуссэз да 1,0 % – тотара.
Веськӧтлӧм.
Район вылын юралісьыс – Торлопов Василий Александрович. Веськӧтланыслӧн адрес: 169600, Печора кар, Ленинград туй, 15. Факс (82142) 747-44. Районісь советын медыджыт Ведрицкас Виктор Иозасович.
Янсалӧм.
Печора районӧ пырӧны 15 веськӧтлан юкӧт: нёль карму да дасӧтік посадму.
Оланіннэз.
Печора районын ӧні 32 оланін: ӧтік кар (Печора), куим карок (Кожва, Путееч да Изъяю), 17 посёлок, кык посад (Яранкурья да Соколов) да ӧкмыс грезд.
Экономика.
Ӧні район пырйӧт мӧдӧны лӧсьӧтӧны мусирнуан гум «Ямал – Европа».
Печора район аркмӧм Печора ю да ойвывся кӧрт туй вожасянінын. Нӧббесӧ (груззэсӧ) кыскалӧны кӧрттуй да ю кузя, а сідзжӧ вертолёттэзӧн.
ОАО «Печорскӧй речнӧй порт» уджалӧ маршруттэзын: Печора – Вуктыл, Печора – Изьва, Печора – Ускар, Печора – Нарьянмар. Уджаинылӧн эм этася лэдзӧг (лицензия) видзны кӧдзалісь кык шогманін, кытісь сія шедтӧ да вузалӧ кӧдзасӧ.
Ю кузя нӧббесӧ кыскалӧны сідзжӧ ОАО «СК Печорскӧй речнӧй пароходство» (маршруттэс: Печора – Ускар, Печора – Чилимдін, Печора – Нарьянмар) да ЗАО «ВиД» (нӧббез кыскалан маршрутыс Печора – Нарьянмар да отирӧс нӧбӧтан маршрут Печора – Озёрнӧй – Печора).
Ӧні нюжӧтӧны авто туй Ухта – Печора – Усинск: лӧсьӧтӧмась ни Ыджыд Каменка ю вевдӧрӧт пос, осьтӧмась ветлӧмсӧ кык зумыт пос кузя (Марьёль да Чикшин юэз весьтӧт). Талун кежӧ помалӧмась федераль туйлісь тор Чикшин да Берёзовка коласын (16,4 км кузя).
Энія уджаиннэс тырмӧтӧны йӧвнас Печора карись бюджетвывся сферасӧ (больничаэз, челядь саддэз, школаэз), ӧтлаын чулӧтӧны му-видз уджаліссезлісь ярманкаэз, сетӧны мед отирыслӧ асланыс оланіннэзын.
Район му вылын эм сэсся крессяна-фермеррезлӧн вит кӧзяйство (Краснӧй Яг, Соколов, Яранкурья, Кедровӧй Шор посёлоккезын). Нія йылӧтӧны сюра гырись пода, высьтісьӧны да вузасьӧны йӧлӧн, быдтӧны да вузалӧны картов да мӧдік карч.
Велӧтчан.
Печора районын отирӧс велӧтӧм могись уджалӧны 50 артмӧтӧмин (учрежденнё). 24 школаодзся велӧтанінын быдтіссьӧны 3006 посни челядёк (65-ӧс быдтӧны пондӧтчан школа-садын). Эм 12 шӧрӧт школа (ны коласын ӧтік гимназия), нёль под школа, 6 пондӧтчан школа-сад; быдсӧн ныын велӧтчӧны 5678 морт.
Печора карын уджалӧ Челядь понда кужӧттэз (искусствоэз) сьӧрті школа (филиалыс эм Кожваын), кӧдаись 65 кытшоккезын велӧтчӧны 2200 морт.
Печораын медыджыт велӧтчанін – Индустрия-экономика сьӧрті техникум. Татӧн 16 быдкодь уджжезӧ пондӧтчан тшупӧтын да 4 специальнось сьӧрті шӧрӧт тшупӧтын велӧтчӧны сюрсся унажык морт. 2009 годсянь ИЭТ-ӧ осьтӧмась коставлӧмӧн велӧтчан юкӧттэсӧ эшӧ кык специальнось сьӧрті: «керкуэз да мый да вептӧм и видзӧм», «электро поззэз, веззэз да системаэз». Техникумлӧн эм 11 велӧтчан корпус, товарлэдзан ӧння комплекс, сёян лӧсьӧтан цех, кык магазин, «Дебют» нима шырсянін.
Печора карын эм и Ю кузя уйӧтісьӧ велӧтанін. 2006 годсянь сія лоӧ филиал туйӧ Ва коммуникацияэз сьӧрті унивеситетлӧн (Петракар). Этӧ – ыджыт велӧтчанін, кӧда вермӧ лӧсьӧтны бур специалисттэзӧс ю флот понда. Сылӧн ӧння материальнӧй база: паськыт жыррез, бытшӧма лӧсьӧтӧм кабинеттэз, компьютеррезӧн кык класс, лабораторияэз, мастерскӧйез, уйӧтан тренежёррез, тренажёррезӧн зал, лямпаэз видзан база, озыр библиотека, мезей, ӧтуволанін. Велӧтанінсис лэдзӧм отир уйӧтӧны судноэз Рочму 23 бассейнын да му югыт саридзӧт быдкодь паськытаэзын. Сія жӧ велӧтанінас удж сьӧрті содтӧт велӧтчан босьтӧм могись быд во ыждӧтӧ тӧдӧммесӧ да кужӧммесӧ ю транспортын не ӧтік сё уджалісь.
Культура.
Карын оліссезлӧн эм «Досуг» нима ӧтувтчӧм, кытӧн 22 гажӧтан коллективӧ пырӧны 293 морт. «Досуг»-ыс под вылын сідз жӧ уджалӧны интерессэз сьӧртьі куим клуб да йӧзколасісь квать котыр.
Карын оліссезлӧн эм и «Центр досуга и кино» нима ӧтувтчӧм, кӧда борд увтын 25 клубчужӧма котыр.
Оланіннэз коласісь «Меридиан» нима ӧтувтчӧм видзӧ 21 филиал Печора районісь быдкодь оланіннэзын.
Печора районісь библиотекаэз ӧтувтан системаӧ пырӧны 22 библиотека: 6 – карись да 16 – район пасьтаись. Аркмӧтӧны виль чужӧма небӧгаиннэз: библиотека-клуб Берёзовкаын (1997) да библиотека-музей Соколовын (2004).
Печораись история сьӧрті асладор музей ӧктӧ, видзӧ да сетӧ тӧдмасьӧм понда отирлӧ важ кадсянь кольччӧм бурсӧ, быдтӧ йӧзын радейтӧм ыджыт да учӧт чужанін дынӧ, саймӧтӧ морттэзлісь асьнысӧ гражданаӧн кылӧмнысӧ.
Кужӧтэз сьӧрті школаын (Печора) эмӧсь юкӧттэз – скрипка, баян, гитара, аккордеон, домра, балалайка, фортепиано, кужӧттэз, театр. Филиаллэс остӧмӧсь Кожваын да Кӧджорӧмын.
Спорт.
Печораись ДЮСШ видзӧ стадион, И. Кулаков нима спортасянін, кытісь уялан бассейн лыддисьӧ Рочму ойвыв-рытвылын 10 медбур бассейн коласын. Нысся сылӧн эм куим спортбаза (Рытвыв туй, 43; Гагарин туй, 47а; Печора туйколас, 110).
Масс-медиа.
Печора районын СМИ уджалӧны роч кыв вылын. Петӧ быдлунся газета «Печорское время». Недель вылас ӧтпыр лэдзӧны газетаэз «Волна» да «Новая волна». Шочыника петӧ «Добрая газета города Печора».
Уджалӧ ООО «Телерадиокомпания ‘Волна-плюс’», кӧда лӧсьӧтӧ телевидзӧм кабель пыр да эфир пырйӧт. Сысся электрон масс-медиа коласын ООО «Телекомпания ‘ТВ-Блиц’», радиостанцияэз «Европа плюс Печора» да «Радио Шансон».


Пешнигорт (Кудымкар район).
Пешнигорт — Перем ладорись Коми кытшын, Кудымкар районас посад. Сулалӧ Степанова посадмуын, Кудымкарсянь рытвылӧ 10 км ылынаын, Иньва ю дорын. Одзжык вӧлі Пешнигорт посадмулӧн шӧрин.
Ордча оланіннэз.
Пешнигортыскӧт ордчӧн куйлӧны татшӧм грезддэз: ойвыв-рытвылын – Вуровчи да Юсай Пешнигорт, ойвылын – Баранов да Ивукова, асыввылын – Сергина, лунвылын – Софронова, лунвыв-рытвылын – Артамон да Борисов.
Тэчас.
Пешнигорт посад тэчӧм куим торись: Юсай Пешнигорт, Никулина, Прокина.
Отир.
1834 годӧ Пешнигортын олӧмась 293 морт, 1926 годӧ – 604 морт. Сэсся оліссез лоисӧ унажык. 2009 во пондӧтчикӧ Пешнигортын олӧны 898 морт. Эмӧсь сэтшӧм увтыррез: Дёма увтыр, Елеванов увтыр, Исько увтыр, Мартю увтыр, Макар увтыр, Савватий увтыр, Питю увтыр.
История.
Пешнигорт гӧгӧрись археологгез адззӧмась VII–IX да VIII–XI веккезся куим казьмӧтан.
Олан иныслӧн нимыс первуись казьтылӧм 1647 воын ("деревня Верх Инвы реки на Пешнигорте").
Посадӧн сія лоис 1896 годӧ, кӧр татчӧ вептісӧ Стефан нима пуовӧй вичку (пӧдналӧм 1930 воэзӧ). Сія жӧ восянь татӧн пондісӧ овны монашкаэз (медодз общинаӧн, а 1905 восяняс оссис инькаэз понда Стефан нима быдса монастыр, кӧдӧ пӧдналісӧ советтэз аркмӧм бӧрын.
1926 воын посадас осьтісӧ Коми кытшын медодзза челядь сад. 1933 воын татчӧ лӧсьӧтісӧ челядь керку № 1, а 1941 воын – школаодзся челядь керку (сэсся № 2).
1929 восянь Пешнигортас керисӧ колхоз «К заветам Ленина» («Ленинскӧй завет», «Заветы Ленина»), кӧда 1951 январ 29 лунӧ вӧлі гырисьмӧтӧм (ӧтлаӧтісӧ кык сельхозартель), а сёрӧнжык сія пырӧма «Россия» колхозӧ. 2006 январӧдз Пешнигортын вӧлі Пешнигорт сельсоветлӧн шӧрин.


Пиктовка (ю).
Пиктовка — неыджыт юок Перем ладорись Коми кытшын, Кувалӧн шульга вож.
Пиктовка – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю уссёын сулалӧ Пиктовка грезд.


Пипу.
Пипу () — корья пу тополь увтырись, бадь гортісь. Пипуыс быдмӧ Евразия пасьта шӧрӧт да сайкыт климата муэз вылын.


Пистӧг.
Пистӧг () — этӧ кай.


Питю Ӧньӧ.
Питю Ӧньӧ (Зубов Андрей Никифорович, 1899–1937) — коми гижись, велӧтісь, поэт. Гижис перем комиӧн. Перем коми литературалӧ под пуктіссезісь ӧтік.
Олантуй.
Питю Ӧньӧ шогмис нояб 25 лунӧ 1899 годӧ Кудымкар районісь Иньвайыв посадын. Велӧтчис горт шкоаын, сэсся Юрлаын пондӧтчан училищёас.
1919–22 воэзӧ уджаліс телеграфистӧн, кысъяліс армияын. Велӧтчис Сыктывкарись Коми институтын.
1926 воын помаліс Перемись университет, велӧтчӧм сьӧрті – биолог. Уджаліс Кудымкарись педтехникумын ӧтӧртӧдӧм сьӧрті велӧтісьӧн, сыбӧрын — Коми окрисполком бердісь туялан бюроас. 1934 годӧ помаліс Перемын НИИ-лісь аспирантура да Мӧскваын Мичурин нима институтісь курссэз. Вӧлі СССР-ын гижиссез йитчӧмсь членӧн.
Сентяб 8 лунӧ 1937 годӧ сійӧ пуксьӧтісӧ, шуисӧ отирлӧ умӧль керисьӧн да вийисӧ. 1956 воын нимсӧ сӧстӧмтісӧ.
Творчество.
Питю Ӧньӧ – Перем коми литература аркмӧтісь. Медбура сійӧ тӧдӧны кыдз лирикӧс да фолькор ӧктісьӧс. Первуись гижис да лэдзис кывбурресӧ 1922 годӧ, кывбуррезӧн небӧг ас дырни петіс 1929 воын. Пьеса «Пемыт ой пыр» вӧлі сувтӧтӧм Коми кытшись драма театрын.
Уна гижис велӧтчан небӧггез, уна вуджӧтіс роч да коми (зыряна) кыв вылісь.


Пицунда.
Пицунда — этӧ кар Абхазияын, Гагра районын.


Повост (Вишера район).
Повост (язьвин: "Повост";) — этӧ посад Рочмуын, Перем ладорлӧн Вишера районын.


Пожва посадму.
Пожва посадму (рочӧнжык: Пожвинскӧй сельскӧй поселеннё) — веськӧтлан юкӧт Перем ладорись Коми кытшын, Юсьва районас. Аркмис кӧркӧся Пожва да Кама сельсоветтэсӧ ӧтлаӧтӧмӧн.
2009 во кежӧ татӧн вӧлі нёль посёлок да вит грезд (деревня). Оліссез – 4559 морт, гортвидзаннэз 1953-а.
Посадмуись шӧрин – Пожва посёлокын. Веськӧтланлӧн адресыс: 619185, Пожва, Совет туй.18. Тел. (834246) 2–43–92, 2–43–87
Юралісьыс – Мелюхин Николай Васильевич


Пожум.
Пожум () — этӧ лыса пу.


Полва (Кӧсваӧ усян ю).
Полва — неыджыт юок Перем ладорись Коми кытшын, Кӧсвалӧн веськыт вож.
Полвалӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Юыс уссёын сулалӧ Комсомольскӧй посёлок.
Полва нима юэз эм и мӧділаын Коми муын.


Польска.
Польска (сідзжӧ: "Полякму", поляк кыв вылын: "Polska", рочӧнжык: "Польша") — поляк отирлӧн республика, ыджыткодь канму Европа шӧрын. Канму поляккезлӧн лоис 966 годӧ, кӧр ӧксай Мешко I пыртчис Христосаэз коласӧ. Полякму ӧштіс мезмӧтсӧ 1795 воын, кӧр сійӧ янсӧтісӧ ас коласаныс роччез, немеччез да австрияккез. Вились мезмыт канмуӧн Польскаыт лоис 1918 годӧ, кӧр разьсисӧ Роч да Немеч империяэз. Ордчӧн Полякмукӧт ӧні куйлӧны татшӧм канмуэз: Немечму, Ческо, Словенско, Украина, Беларусь, Летува да Рочмулӧн анклав Калининград лапӧв. Ойвылас канму петӧ Балты саридз дорӧ.


Пон.
Пон () — сія горт пода. Мортлӧн ёрт.


Порошволь (Кӧсладор район).
Порошво́ль (рочӧнжык По́рошова) — Перем ладорись Коми кытшын, Кӧсладор районісь Кӧс посадмуын грезд (деревня), кӧть мукодыс шуӧны сійӧ и посадӧн.
Порошволь куйлӧ Кӧс посадсянь ойвыв-рытвылӧ 20 км ылынаын, Сым ю дорсянь лунвылӧ ӧтік километра ылынаын, Пятигорланьӧ мунтӧн автотуйсянь веськыт ки вылас, ыббез коласын.
Кӧркӧ татӧн вӧлі Порошволь сельсоветлӧн шӧрин.
Ним йылісь.
Талуння отирыс шуӧны да, Порошовасӧ пондӧмась сідз шуны роч "пороша" 'усян лым, падера' кывсянь. Важынся "Порошволь" нимсӧ талун етша кин и тӧдӧ, коть А. С. Кривощёкова-Гантман дырни важ отир кужӧмась эшӧ висьтавны веськыт этимология: Порош воль — Порош нима мортлӧн воль (ректас).
Ордча грезддэз.
Порошволь дынсянь медматын олан пункт — Несӧль грезд, кӧда сулалӧ Порошвольсянь лунвыв-рытвылӧ ӧтік километра ылынаын (автотуй кузяс сэтчӧ муннытӧ 1,5 км — автобус сувтчанінсянь медодз ойвылӧ, сэсся кежны шульга ки вылӧ). Кыкнан деревня коласын куйлӧ ӧтласа шойна. Сійӧн, мыля Несӧляс не садик, не школа, не магазин, не почта, не мый абу, несӧлёвчиыс вовлӧны пыр Порошвольӧ.
Лунвыв-асыввылас трасса кузя куим километра ылынаын сулалӧ Маскаль деревня. Ойвылас медматын грезд, Дасморт (ӧні йӧзтом ни), сизим километра ылынаын. Асыввылас ӧддьӧн ни ылын — Солым.
Вӧрынжык, лунвыв-рытвылас, кӧркӧ вӧлӧмась сэтшӧм учӧтик грезддэз, кыдз Новосёл (30 км ылынаын) да Собачка (35 км ылынаын). Сэтӧн олӧмась сваль роччез, кӧдна ӧні вуджисӧ Порошвольӧ.
Янсалӧм.
Грезд шӧрӧттяс мунӧ ыджыт кырас: асыввылас сысянь куйлӧ Мыс, кӧдӧ унажыксӧ лыддьӧны торья грездӧн, рытвывланьын – ачыс Порошвольыс.
Уличаэз.
Медыджыт туй грездас мунӧ автотрассасянь ойвывланьӧ, параллель нёжӧн кырасыскӧт, рытвылӧттяс. Медодзза туйвежын — площадь кодь мыйкӧ.
Веськӧтлан.
Одзжык сельсовет администрацияын пукалӧмась 3 морт. Ӧні ӧтік морт баитӧ отирыскӧт влась нимсянь. Эм милицияись участковӧй. Уджалӧ почта юкӧт № 619435.
Отир.
Олӧны Порошволяс 122 морт (2009 во пондӧтчан кежӧ), видзӧны 40 горт. Отирыс шусьӧны порошо́вчи.
Медодз грездас олӧмась чисто комиэз. Сэсся, война коста, татчӧ локтӧмась роччез, этасянь талун порошовчи коласын эмӧсь и комиэз, и роччез. Унажыкыс сё жӧ комиэз. Школаын быдӧнныс кывзӧны коми кыв сьӧрті уроккез. Но мунӧ сёрни коми кывсӧ школаись вӧтлӧм йылісь.
Памиллёэз коласын медуна пантасьӧны Щербаковвез, Останиннэз, Жижилеввез.
Религия сьӧрті отирыс веськыткылаӧсь (православнӧйӧсь). Мыля часовенка грездын пӧдналӧм, отирыс ветлӧны юрбытны Кудымкарӧ нето Кӧс посадӧ.
Экономика.
Кӧркӧ Порошвольын вӧлі колхоз. Ӧні колхоз местӧ осьтӧмась пилорама. Вӧрсӧ пӧрӧтӧны унажыксӧ вовліссез (лунвывся отир). Мукӧдыс порошовчи коласісь уджалӧны ны бердын. Асьныс оліссез пӧрӧтӧны жӧ вӧр, керӧны сруббез да вузалӧны Кыдзкарланьын.
Керкуэз быдӧнныс керӧмӧсь пуись. Эмӧсь кык патераа керкуэз да торья гоз понда керкуэз.
Грездын эм куим магазин, ӧтікыс сельпо, а кыкыс частнӧйӧсь.
Йӧзӧс кыскалӧ автобус Кӧс—Пятигор (ветлӧтӧ вильлунӧ да петничаӧ). Эм тодильнӧй сувтчанін. Озыржык порошовчилӧн эмӧсь ас автомобиллез, кынымкӧ трактор. Туйез вевттьӧмӧсь кӧдзаӧн нето щебёнкаӧн.
Отирыс уна вӧралӧны. Угоддёэз эмӧсь Собачка ладорын. Кыйлӧны кӧччезӧс, таррезӧс, сьӧлаӧс (дзугӧн). Ошшезӧc озо кыйӧ, мыля мӧссэзӧс нія вийлӧны шоча. А кӧиннэзкӧт бура пессьӧны, лёка пода джагӧтӧны да.
Культура.
Порошвольын эм нетыр шӧрӧт школа, кӧдалӧн важ керкуыс сулалӧма 1925-28 (?) восянь. 12 км сайсянь ордча грезддэзісь челядьыс вовлӧны татчӧ велӧтчыны.
Кӧркӧ грездын вӧлі приют (Кӧсладорын сэтшӧмыс нач ӧтік и вӧлӧма). Сэсся приютсӧ пӧдналӧмась, а сы керкуӧ меститӧмась школа.
Порошволяс эм кык библиотека (посад понда да школа понда), ДК клуб (сельскӧй библиотекаыс сэтчин). Школаын осьтӧм музей.
Вежалуннэзісь медбура порйӧтӧны масленича: март коста быдӧс район понда лӧсьӧтӧны гажсӧ, кӧть и не быд год.
Сьылісь чукӧрӧн быдкодь фестиваллез вылӧ, Кӧсӧ да кытчӧ да, сьывнытӧ ветлӧны велӧтіссез.
Спорт.
Порошвольын эмӧсь площадкаэз футболӧн да волейболӧн орсӧм могись. Ордчӧн, ДК клубын уджалӧ спортзал (волейбол, баскетбол да теннис). Кӧсладор чемпионатын волейбол сьӧрті порошовчи неӧтпыр вермывлісӧ. Быд во гожумнас томпӧлӧс лун кежӧ Порошвольӧ вовлӧны пятигорчи орсны волейболӧн да футболӧн.


Порошволь сельсовет.
Порошволь сельсовет — 1918-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 6 оланін, да оліс 550 морт. Шӧрин – Порошволь грезд.
1930 во кежӧ Порошволь сельсоветын вӧлісӧ деревняэз: "Порошволь, Собачка, Новосёл, Кашпальник, Несӧль, Мыс, Исайӧв, Маскаль, Светлича."
Сэсся сы увтӧ пырисӧ муэз вежӧм Панин сельсоветісь: грезддэз "Панин, Трипанӧв, Откань, Войвыл, Дарӧв, Дасморт, Баранӧв".
2005 годсянь кӧркӧся Порошволь сельсовет пыртӧмась Кӧс посадмуӧ.


Португал.
Португал (порт.: "Portugal", рочӧнжык: "Португалия") — важынся канму лун-рытвыв Европаын, Ибер кӧдж вылын.
Межаасьӧ ойвылас да асыввылас Эспаннякӧт, рытвылас да лунвылас петӧ Атлантика океан дорӧ.
Канму пырӧ ӦВК-ӧ, Ӧтласа Европаӧ да НАТО-ӧ.


Проньчи (Юсьва район).
Про́ньчи — Перем ладорись Коми кытшын, Юсьва районас грезд (деревня). Грездыс сулалӧ неылын Иньва ю дорсянь.
Проньчиыс пырӧ Карпов посадмуӧ.


Пув.
Пув () — этӧ быдмас, ягӧдсӧ сёйӧны.


Пузым (ю).
Пузым — неыджыт юок Перем ладорись Коми кытшын, Кӧсваӧ усян Онолвалӧн шульга вож.
Пузымлӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны олан иннэз: Демидовка, Пузым.


Пуксипи сельсовет.
Пуксипи сельсовет — 1918-2004 воэзӧ веськӧтлан юкӧт Коми кытшись Кӧсладор районын. 1930 воэзӧ татӧн вӧлі 4 олан ин: "Пуксипи, Вольвыл, Варыш, Важыб". 2003 во кежӧ татӧн вӧлі 3 оланін, да оліс 541 морт. Шӧрин – Пуксипи посад.
2005 годсянь кӧркӧся Пуксипи сельсовет пыртӧмась Кӧс посадмуӧ.


Пунктуация.
Пунктуация — туйдӧттэз, кӧдна сьӧрті сёрникузя шӧрын да сы помын сувтӧтсьӧны косталан пассэз.


Пывсян.
Пывсян (рочӧнжык: баня) — отирыслӧн ас вывтыр весӧтӧм понда керку. Пывсянын пывсьӧны. Быдкодь йӧзлӧн пывсяннэз аскодяӧсь.


Пыш.
Пыш () — этӧ быдмас. Одзжык сыись печкисӧ дӧра


Пятигор сельсовет.
Пятигор сельсовет — 1918-2004 годдэзӧ веськӧтлан юкӧт Коми кытшись Кӧсладор да Гайна районнэзын. 2003 во кежӧ татӧн вӧлі 7 оланін, да оліс 292 морт. Шӧрин – Пятигор грезд.
Пятигор сельсовет вӧлі лӧсьӧтӧм 1918 годӧ, быдсӧн татӧн сэк вӧлі 16 грезд (деревня). 1926-1969 воэзӧ сельсовет пырлӧма Гайна районӧ. Сыбӧрын сійӧ вуджӧтісӧ бӧр Кӧсладор районӧ. 2005 годӧ виль реформа сьӧрті Пятигорись сельсоветсӧ вештӧмась, а грезддэсӧ пыртісӧ Кӧс посадмуӧ.


Разин (Кудымкар район).
Разин — грезд (деревня) Перем ладорись Коми кытшын, Кудымкар районас.
Олӧны Трошеввез, Никулиннэз. Эм пондӧтчан школа, медпункт. Вӧлі библиотека.
Ӧні Разиныс пырӧ Иньвайыв посадмуӧ.


Рогов, Николай Абрамович.
Рогов Николай Абрамович ("Рогов Ӧврам Микӧв"; роч: "Рогов Николай Абрамович") (1825–1905) вӧлі вӧр видзисьӧн Строганов именнёын Иньва дорись дачаын. Сія осьтіс туй Перем Коми кыв велӧтӧм понда.
1860 воӧ сылӧн петіс коми кывлад йылісь «Опытъ грамматики пермяцкаго языка» нима небӧг, а 1869 годо Петракарын лэдзисӧ и кывкудсӧ ("Пермяцко-русскій и русско-пермяцкій словарь"), кӧда вылын сія уджаліс 1849 восянь. Кывкудас Роговыт пыртома 8100 гӧгӧр кыв.


Романшор (ю).
Романшор — неыджыт юок Перем ладорись Коми кытшын, Иньвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Романшор дорын ӧні олан иннэз абуӧсь.


Ромыния.
Ромыния (ром.: "România" [romɨˈni.a], рочӧнжык: "Румыния") — ромын отирлӧн канму асыввыв Европаын, Карпат керӧссэзын да ны дорын. Ромыннэзлӧн мӧд горт му – Молдова – куйло Ромыниясянь асыввылын. Мӧдік суседдэс: Украина асыввылас да ойвылас, Мадьярму да Сӧрбия рытвылас, Бӧлгария лунвылас. Лунвыв-асыввылын республика петӧ Сьӧд саридз дорӧ.


Роч буркывья вичку.
Роч буркывья вичку (РБВ, "Мӧскваись патриархат") (роч "Русская Православная Церковь, РПЦ") — буркывья христоса вичку Рочмуын, Украинаын, Чочком Рочмуын да Молдоваын.


Роч кыв.
Роч кыв — этӧ Рочмуын да Беларусьын каналан кыв, Казахстанын, Кыргызстанын, Абхазияын да Лунвыв Осетияын веськӧтлан кыв.


Рочму.
Рочму (тыр нимыс: Роч Федерация, рочӧнжык: Россия, Российскӧй Федерация) — медпаськыт канму Мушар вылын. Куйлӧ Европа асыввылын да Азия ойвылын. Роч Федерацияӧ пырӧны Коми Республика да Перем ладор, коми отирлӧн горт муэз.
Роч Федерациялӧн канкар – Мӧсква.
Канмуын юралӧны президент да премьер-министр. Президентын Рочмуас ӧні пукалӧ Медведев Дмитрий, премьер-министрӧн уджалӧ Путин Владимир.
Веськӧтлан ютыр Роч Федерацияын – Ӧтласа Рочму.


Ртуть.
Ртуть (Hg) — сія химияись 80-ӧд ӧтувтор. Металл, эзісь рӧма. Топытаыс - 13,546 г/см3. Сылӧтан шонтӧг - 234,28 К.


Рудзӧг.
Рудзӧг () — этӧ быдмас. Отирыс выжынсянь кӧдзӧны сійӧ да быдтӧны сю понда.


Руч.
Руч () — сія вӧр пода.


Рытвыв.
Рытвыв — нёль му ладорись ӧтік. Аркмӧ "рыт" да "выв" кыввезісь, мӧднёж шуны: ладор, кытӧн шонді овлӧ рытнас.
Коми пас — Р, отиркостись — W ("west").


Сӧрбия.
Сӧрбия (сӧрб кыв кыв вылын Ср̀бија, рочӧнжык Сербия) – славян (сӧрб) отирлӧн канму лунвыв-асыввыв Европаын, Балкан кӧдж вылас. Кыв сьӧрті сӧрббез вачкисьӧны хӧрваттэзлань да босняккезлянь, кывныс нылӧн, позьӧ шуны, ӧткодь. Мезмыт канмуӧн Сӧрбия лоис 1878 годӧ. 1918 восянь сія вӧлі медыджыт тор Югослав королевствоын, 1944 годсянь югослав федерацияын (СФРЮ). 2006 воын федерациясис петіс медбӧрья республика Цӧрнагора да Сӧрбия бӧра кольччис ӧтнас. 2008 годӧ Сӧрбиясянь торйӧтчис Косов ладор, кӧда лоис асшӧр канмуӧн, но Сӧрбия сійӧ оз признайт.
Талуння Сӧрбия межаасьӧ Македониякӧт да Косовкӧт лунвылын, Бӧлгариякӧт да Ромыниякӧт асыввылын, Мадьярмукӧт ойвылын да Хӧрватскакӧт, Босна-Герцеговинакӧт и Цӧрнагоракӧт рытвылын.


Сӧснагорт район.
Сӧснагорт район (рочӧнжык – Район Сосногорск) – веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Сӧснагорт кар. Сӧснагортсянь Сыктывкарӧдз 345 км, Уква карӧдз 15 км.
Районыс аркмӧтӧм 1979 нояб 29 лунӧ.
География.
Сӧснагорт районыс 16,5 сюрс км² ыжда. Куйлӧ Коми Республика шӧрын. Межаасьӧ Изьва да Печора районнэзкӧт ойвылын, Вуктыл районкӧт асыввылын, Мылдін да Кулӧмдін районнэзкӧт лунвылын да Уква кар кытшкӧт рытвылын.
Медыджыт ю районас – Изьва, кӧда дорын сулалӧ Сӧснагорт. Районас котӧртӧны Изьвалӧн медыджыт вож Айюва, Уква (уссё гӧгӧр) да Сьӧдъю, а сідзжӧ Печоралӧн шульга вож – Льӧмъю.
Район куйлӧ вӧр отын. Лысъя породаэз коласын унажыкыс пожум, кӧз, лисвень да ньывпу. Кӧрья вӧрын быдмӧ кыдз да ловпу. Пармаын уна тшак да ягӧд, йылӧ звир-пӧтка. Лыддьӧмась 50 гӧгӧр вид йӧлӧнвердіссез да 100 мымда вид кайез.
История.
Районыс аркмӧтӧм нояб 29 лунӧ, 1979 годӧ, Уква карсӧветісь янсӧтӧмӧн.
Отир.
Оліссез Сӧснагорт районас 49 790 морт (2009 во кежӧ). Ны коласісь карын олӧны 28 103 морт (81%). Йӧзыслӧн тшӧкыта 3,5 морт/км².
2002 вося гижӧтӧм дырни районын олісӧ роччез 75 %, комиэз 10 %, украинса 6 %, беларуссэз 2 %.
Политика да веськӧтлӧм.
Район вылын юралісьыс Леонов Игорь Викторович. Веськӧтланыслӧн адрес: 169706, Сӧснагорт кар, Зоя Космодемьянскӧй туй, 17. Факсыс (82149) 505-07.
Янсалӧм.
Район янсӧтчӧ 10 веськӧтлан юкӧт вылӧ.Татӧн эм куим карму да сизим посадму.
Оланіннэз.
Сӧснагорт районын 21 оланін: ӧтік кар (Сӧснагорт), кык карчужӧма посёлок (Улыс Одес да Войвож), посадчужӧма 12 посёлок, ӧтік посад (Уквавом) да вит грезд.


Самара.
Самара этӧ ыджыт кар Рочмуын, Самара лапӧвлӧн канкарыс.


Сан Марино.
Сан Марино (итал. San Marino, рочӧнжык Сан-Марино) – учӧтичок канму Европа лунвылын, Аппенин кӧдж вылын. Европаын сія медваж канму. Быдладорсянь кытшӧвтӧм Итальяӧн, куйлӧ регионнэс Эмилия-Романья да Марке коласын, неылын Адрия саридзсянь. Канму янсӧтчӧ ӧкмыс кастелло вылӧ.
thumb


Саранск.
Саранск ("Саранош, Саран ош") этӧ кар Рочмуын, Мордовиялӧн юркарыс.


Сарчик (вежалун).
Сарчик (язьвин "сарчик"-сырчик) этӧ коми язьвин вежалун. Май 9 (22) лунын, Никола лунын.


Саха кыв.
Саха кыв - саха чужан кыв, Саха Республикаын веськӧтлан кыв.


Свердлов лапӧв.
Свердлов лапӧв (рочӧнжык Свердловскӧй облась) – Роч Федерация видзантор. Куйлӧ Урал сайын, пырӧ Урал федерал кытшӧ. Ордчӧн Свердлов лапӧвкӧт куйлӧны: ойланьын – Коми Республика, ойвыв-асыввылын – Йӧгра кытш, асыввывлын – Тюмень лапӧв, лунвылын – Курган лапӧв, Челяба лапӧв да Башкыр Республика, рытвылын – Перем ладор.
Мувывторыслӧн ыжда – 194,8 сюрс км². Оліссез – 4 394 866 морт (2010).
Свердлов лапӧвлӧн веськӧтлан шӧрин – Катькар.
Медыджыт юралісьыс Свердлов лапӧлын – губернаторыс. Ӧні губернаторын пукалӧ Мишарин Ӧльӧксан Сергеевич.
Свердлов лапӧв вӧлі аркмӧтӧм 1934 годӧ Урал лапӧв разикӧ. Ӧння визиррезын олӧ 1938 восянь, кӧр сысянь торйӧтчис Перем лапӧв.
Ним.
Свердлов лапӧв шусьӧ сідз, мыля сылӧн шӧрин Катькарыс, лапӧв аркмӧтікӧ (1934 годӧ), шусис Свердловскӧй. Катькарсӧ нимтӧмась Свердловскӧйнас Урал вылын революция керись Свердлов Яков Михайлович сьӧрті. 1991 годӧ Катькарыслӧ сетӧмась важ роч ним (Екатеринбург), а ачыс лапӧвыс кольччис Свердлов нимаӧн.


Светлича посадму.
Светлича посадму (рочӧнжык - Светличанскӧй сельскӧй поселеннё) - веськӧтлан юкӧт Перем ладорись Коми кытшын, Кӧсладор районас.


Светлича сельсовет.
Светлича сельсовет – 1982-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 4 оланін, да оліс 1066 морт. Шӧрин – Виль Светлича посёлок.
Светлича сельсовет 1982 годӧдз шусьӧма Солым сельсовет. 2005 годӧ сельсовет туйӧ лӧсьӧтісӧ Светлича посадму.


Секов (Юсьва район).
Секо́в — Перем ладорись Коми кытшын, Юсьва районас грезд (деревня). Грездыс сулалӧ Иньва ю дорын.
Сековыс пырӧ Карпов посадмуӧ.


Селиш сельсовет.
Сыбӧрын аркмӧтісӧ посёлок Бадь Пашня.
Селишись сельсоветсӧ вежӧм бӧрын сылісь муэсӧ пыртӧмась Кӧс сельсовет увтӧ.


Сентяб.
Сентяб Эксай де Берри Часословасын
Сентяб этӧ тӧлісь.


Сенькашор (ю).
Сенькашор – неыджыт юок Перем ладорись Коми кытшын, Кувалӧн веськыт вож.
Сенькашорлӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю пӧлӧн ӧні олан иннэз абуӧсь.


Серва (Лолӧгӧ усян ю).
Серва – неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Сервалӧн кузяыс – ? км. Бассейныс – ? км² ыжда. Вадорыс нюрсялӧм.
Ваыс кынмӧ октяб помын, а оссьӧ – апрель помын.
Ю уссё дынын сулалӧ Серва посёлок.


Серва (ю).
Серва – неыджыт юок Перем ладорись Коми кытшын, Иньвалӧн шульга вож.
Юыслӧн кузяыс – 10 км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Серва дорын сулалӧны олан иннэз: Ыджыт Сер, Учӧт Сер, Плотникова.


Сергинашор (ю).
Сергинашор – неыджыт юок Перем ладорись Коми кытшын, Иньваӧ усян Овичлӧн шульга вож.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Сергина грезд.


Середа.
Середа (комиӧнжык шӧрлун) - сія куимӧт лун недель вылас, овлӧ мӧдӧдзлун да нёльӧдзлун коласын.


Сибир шӧрись джуджытін.
Пожума яг Улісь Тунгуска дорын
Сибир шӧрись джуджытін (як. Орто Сибиир хаптал хайалаах сирэ) – Асыввыв Сибирын, Сибир под вылын сулалан джуджытін. Джуджытіныслісь муувывторсӧ янсӧтӧны ас коласаныс Якутму, Краснояр ладор да Иркут лапӧв.
Лунвылас Сибир шӧрись джуджытін пыкӧтасьӧ керӧссэзӧ: этӧ Асыввыв Саян, Байкал дорись да Байкал сайись мусюррез. Рытвылын сыкӧт ордчӧн куйлӧ Сибир рытвылісь волькытін, ойвылас – Сибир ойвылісь улынін, асыввылас – Якутму шӧрись улынін.
Сибир шӧрись джуджытін понда ассямаӧсь паськыт платоэз да кряжжез. Медыджыт вылына – 1701 м (Путорана плато). Паськыт муэз босьтӧны уна вося кын породаэз, кӧдна Вилюй плато вылын 1,5 км ыждаӧсь (мушар вылас нія медыджытӧсь).
Климат Сибир шӧрись джуджытін вылын чорыта континентвывся. Быдмӧны унажыксӧ лисвення вӧррез, лунвылыжык – пожума-лисвення вӧррез да пожума яггез. Джуджытін ойвылас – керӧсвывся тундраэз.
Сибир шӧрись джуджытінас мукӧдлаын куйлӧны вӧрстеппез (Кан да Краснояр вӧрстеппез) да степпез (Балаган степ).
Джуджытінас эм уна колана шедтас: никель, ыргӧн да кӧрт рудаэз, из шом, графит, из сов, мусир, газ.
Сибир джуджытін кузя кывтан-котӧртан юэз нуӧны ванысӧ Ойвыв Йыа океанлань. Медыджыт юэс татӧн: Улісь Тунгуска, Шӧрӧт Тунгуска, Ангара, Лена, Вилюй, Хатанга.


Сизь.
Сизь () - сія кай, "пуэз веськӧтісь"..


Сизьӧр (ю).
Сизьӧр – неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Сизьӧрлӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Медыджыт вож – Каменка.


Сизьюр.
Сизьюр () – этӧ видз выв быдмас.


Силайка (Лолӧгӧ усян ю).
Силайка – неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Силайкалӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю уссёын сулалӧ Усь Силайка посёлок.


Синтаксис.
Синтаксис – кывтэчас да сёрникузя йылісь велӧтӧм.
Кыввез йитсьӧны ӧтамӧдныскӧт туйдӧттэз сьӧрті и аркмӧтӧны кывтэчассэз да сёрникузяэз. Нылӧн неӧткодьыс тыдалӧ вежӧртасын и тэчӧмын.
Кыв йылісь наукалӧн тор, кӧда велӧтӧ кывтэчассэзлісь и сёрникузяэзлісь тэчӧмсӧ да вежӧртассӧ, шусьӧ синтаксисӧн.
Синтаксис пыдына йитсьӧ морфологиякӧт, кӧда велӧтӧ кыввезлісь вежласьӧм. Синтаксис да морфология ӧтлаын аркмӧтӧны грамматика (кыв лад велӧтӧм).
Синтаксискӧт тшӧтш велӧтсьӧ пунктуация — туйдӧттэз, кӧдна сьӧрті сёрникузя шӧрын да сы помын сувтӧтсьӧны косталан пассэз.


Сия (ю).
Сия – неыджыт ю Перем ладорись Коми кытшын, Кӧсладор районын. Кӧсвалӧн веськыт вож, уссёыс невунка лунвылас Пуксипи посад дынсянь.
Сиялӧн кузяыс – ? км. Бассейныс – 453 км² ыжда.
Юыс кынмӧ октяб помын, а оссьӧ – апрель помын.
Сиякӧт ӧтлаасьӧны Учӧт Сия, Сӧдз Сия, Шӧр Сия да Кыдзью.


Словения.
Словения (словен кыв кыв вылын Slovenija [sloˈveːnija]) – словен отирлӧн республика лунвыв-асыввыв Европаын. Одзжык республикаыс оліс Югославияын, но 1991 восянь лоис мезмыт канмуӧн.
Словения межаасьӧ Итальякӧт рытвылын, Австриякӧт да Мадьярмукӧт ойвылын, Хӧрватскакӧт асыввылын да лунвылын.


Словенско.
Словенско – (нето Словакму; словак кыв вылын Slovensko, рочӧнжык Словакия) – словак отирлӧн республика Европа шӧрын. Мезмыт канмуӧн Словенско лоис 1993 годӧ, кӧр разьсис Ческо-Словенско йитан республика. Ордчӧн Словенскокӧт ӧні куйлӧны татшӧм канмуэз: Австрия, Ческо, Польска, Украина, Мадьярму.
Словакму лоис НАТО-ын 2004 март 29 лунсянь. Ӧтувтчӧм Европаӧ сія пырис 2004 май 1 лунӧ, кӧр сія ӧтлаасис и Шенген сёрнитчӧм дынӧ. 2007 декаб 21 лунӧ оссисӧ визиррез, а 2009 январ 1 лунсянь сьӧмнас Словенскоат лоис евро.
Ним йылісь.
Коми кыв вылын мийӧ вӧзъям гижны канмулісь ним Словенско, кыдз сэтісь отирыс асьныс сійӧ шуӧны (Slovensko). Этія нимыс аркмис сысянь, мыля татӧн важысянь олӧны унажыксӧ словене. Проблема петӧ сысянь, мыля ӧтік айморт ны кыв вылын шусьӧ словак (Slovák), кӧть инька ны моз – словенка, тӧдчанним – словенски). Этасянь мӧдік кыввез вылын канму нимыс аркмӧтӧм "словак" дінсянь (Slovakia дмд.). Коми кылын мийӧ пондам шуны словаккезлісь (словеналісь) канму сідз, кыдз нія асьныс, но мукӧт коста синоним туйӧ пондам гижны универсальнӧйжыка – Словакму.
География.
Словенско нюжалӧ рытвывсянь асыввылӧ 410 км кузя, а лунвывсянь ойвылӧ 100-190 км кузя. Ӧтласа визирыс Австриякӧт сылӧн 127 км кузя, Ческокӧт 265 км кузя, Польскакӧт 597 км кузя, Украинакӧт 98 км кузя да Мадьярмукӧт 679 км кузя. Визиррез пӧлӧнся юэз: Морава (Ческоланьын да Австрияланьын), Дунава (Австрияланьын да Мадьярмуланьын) да Иполь (Мадьярмуланьын).
Словенско ойвылас, асыввылас да шӧрас лэбӧны Карпат керӧссэз. Нылӧн вылынжык торыс шусьӧ Джуджыт Татраэз, кытӧн уна лямпа курорттэз гажа тыэз да оллез коласын. Татӧн жӧ канмуас медвылын чут – Герлаховскӧй штит (2655 м). Лажмытіннэз куйлӧны лунвыв-асыввывся да лунвыв-рытвывся Словенскоын, кытӧн сія петӧ Паннония улынін дорӧ.
Медкузь юэз канмуас Дунава, Ваг да Грон.
Климат Словенскоын шӧркодь, гожумнас шоныткодь, а тӧвнас кӧдзыт, кымӧра да уль.
Янсалӧм.
Крайез янсӧтчӧны окрессэз (okres) вылӧ. Быдсӧн Словенскоын ӧні 79 окрес.


Совдор (Кардор лапӧв).
Совдор (роч "Сольвычегодск") этӧ кар Рочмуын, Кардор лапӧвын.


Совдор (Перем ладор).
Совдор ("Усоллё"; язьвин "Сулдөр"; роч "Усолье") этӧ кар Рочмуын, Перем ладорын.


Совкар.
Совкар ("Соликамскӧй"; роч "Соликамск") этӧ кар Рочмуын, Перем ладорын.


Сосновка сельсовет.
Сосновка сельсовет – 1960-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 2 оланін да оліс 455 морт. Шӧрин – Сосновка посёлок.
Сосновка сельсовет аркмӧтӧмась 1960 годӧ Чадзӧв сельсоветісь Лолӧг ю кузя муэз янсӧтӧмӧн, а 2005 годӧ сельсоветсӧ Сосновкаись вештісӧ да посёлоккесӧ пыртісӧ Чадзӧв посадмуӧ.


Сочи.
Сочи этӧ кар Рочмуын, Краснодар ладорын.


Степан (Юсьва район).
Степан (рочӧнжык Степанова) — Перем ладорись Коми кытшын, Юсьва районас кӧркӧся грезд (деревня). Грездыс пырӧма Карпов посадмуӧ.


Степановчи посадму.
Степановчи посадму (рочӧнжык Степановскӧй сельскӧй поселеннё) – веськӧтлан юкӧт Перем ладорись Коми кытшын, Кудымкар районас.
2009 во кежӧ татӧн вӧлі 33 олан ин: ӧтік посад (Пешнигорт), куим посёлок (Тихӧй, Новосёвскӧй, Быстрӧй) да 29 грезд (деревня). Оліссез – 5400 морт, кӧдна видзӧны ? горт.
Посадмулӧн шӧрин – Степановчи грездын, кытӧн 2009 годӧ олісӧ 540 морт.
Посадмуись веськӧтланлӧн адрес: 6619001, Перем ладорись Коми кытш, Кудымкар район, Степановчи грезд, Сазонов туй, 10. Тел. (34260) 5-14-55.
Юралісьыс: Овчинникова Раиса Петровна


Стер (ю).
Стер – неыджыт юок Перем ладорись Коми кытшын, Иньваӧ усян Исывлӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын коркӧ вӧлі Стер грезд (деревня). Стер ю уссёланьын сулалӧ Тукачёв посёлок.


Субӧта.
Субӧта (комиӧнжык пывсянлун) - сія кватьӧт лун недель вылас, овлӧ витӧдзлун да кресення коласын.


Сукан (ю).
Сукан – неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Суканлӧн кузяыс – ? км. Бассейныс – ? км² ыжда. Вадорыс нюрсялӧм.
Ваыс кынмӧ октяб помын, а оссьӧ – апрель помын.
Ю вылын эм кык пос. Олан иннэз абуӧсь


Суоми.
Суоми – (сідзжӧ Финму, суоми кыв вылын Suomi, швед кыв вылын Finland, рочӧнжык Финляндия) – суоми отирлӧн ыджыт канму Асыввыв Европаын. Пырӧ Ӧтласа Европаӧ да Шенген зонаӧ.
Ӧтласа мувывторнас Суоми лоис 1809 годсянь, кӧр финнэз муыслӧ дӧнзис автономия Роч империя пытшкын. Октябся революция бӧрын, 1917 восянь Финму лоис мезмыт канмуӧн.
Талун Суоми видзӧ визир куим канмукӧт: асыввылас куйлӧ Рочму, ойвыв-рытвылас – Шведму, ойвылас – Норвег. Лунвылас да рытвылас Суоми петӧ Балты саридз дорӧ, татӧн шыль видзӧны Фин курья да Похья курья.
География.
Европааись мӧдік канмуэз сьӧрті, Суомиыс ыджыткодь. Но, ойвылын куйлӧ да, олісьыс татӧн абу уна. Мувывторыслӧн ыждаыс — 338 145 километра квадрат, а олӧны дзир 5 милион мымда морт. Ордчаӧт: Немечмуын, кӧда пӧшти сы ыжда жӧ, олысьыс лоӧ 80 миллион. Суомиыс видзӧ мувывся визиррез куим канмукӧт: асыввылын — Рочмукӧт, ойвылын — Норвегкӧт, да ой-рытвылын — Шведмукӧт. Эм сылӧн и саридзвывся визиррез. Лунвылын, Фин курья пырйӧт — Эстмукӧт. Рытвылын да лун-рытвылын Суоми да Шведму коласын водӧма Похья курья, кӧда Балты саридз шӧрсянь торйӧтӧма Олан ді чукӧрӧн. Олан діэз Суоми кан увтынӧсь жӧ, но лыддисьӧны тодиль асвеськӧтлана торӧн.
Мукӧдкоста Суоми, Шведму да Норвег ӧтлаын шуӧны Скандинав канмуэз, кӧть география ладорсянь дзир Шведму да Норвег олӧны Скандинав кӧджын. Суоми, Шведму, Норвег, Данмарк да Исланд ӧтлаӧтӧны и мӧдік нимӧн: Ойвывся канмуэз. Этадз аркмис сы понда, мыля эна канмуэс лӧсьӧтӧмась Ойвывся совет, и сы пыр видзӧны ӧта-мӧдныскӧт бур йитӧттэз.


Сусавожка (ю).
Сусаво́жка – неыджыт юок Перем ладорись Коми кытшын, Иньваӧ усян Вежайкалӧн шульга вож.
Сусавожкалӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Вожыс Сусавожкалӧн – Шатуновка.
Ю дорын сулалӧны грезддэз: Сель, Носков (ӧні отиртӧм), уссёын – Виль Жуков.


Сутш (ю).
Сутш – неыджыт ю Перем ладорись Коми кытшын, Кӧсваӧ усян Лолӧглӧн шульга вож.
Сутшлӧн кузяыс – 55 км. Бассейныс – 350 км² ыжда.
Юыс кынмӧ октяб помын, а оссьӧ – апрель помын.
Медыджыт вожыс – Нисть ю, кӧда усьӧ Сутшӧ шульга ладорсянь.
Сутш ю дорын сулалӧ Краснӧй Яр посёлок.


Сухум.
Сухум этӧ кар Абхазияын, Абхазиялӧн канкар.


Сывва (Лопваӧ усян ю).
Сывва (рочӧн Сылва) – неыджыт ю Перем ладорись Коми кытшын, Метшкӧрӧ усян Лопвалӧн шульга вож.
Сылвалӧн кузяыс 21 км. Бассейныс – 40 км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз: Косогор, Треттёв, Перков, Ивашков, уссёын Бражкин.
Перем муын Сылва нима юэз тыр. Медыджытыс – Чусвалӧн шульга вож Сылва. Эм сэтшӧм нима ю и нач матын, Юрла районын – Зулалӧн веськыт вож Сылва. Сылваӧн мукӧдкоста шуӧны и Иньваӧ усян Вежайкалісь вож Сывью.


Сывью (ю).
Сывью (мӧднёж Сыви, Сылва) – неыджыт юок Перем ладорись Коми кытшын, Иньваӧ усян Вежайкалӧн шульга вож.
Сывьюлӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз: Мальцов, Паль, Гаврук.


Сыктыв (ю).
Сыктыв – Коми Республикаын ю, Вынваӧ усян Эжвалӧн шульга вож.
Сыктылыс 487 км кузя, бассейныс 17 200 км². Юыс тыртчӧ унажыксӧ сылан лымнас. Ыджыт ва апрель мӧд джынсянь июнь шӧрӧдз. Уссёсянь 318 км ылынаын ваыслӧн шӧркодь ыжда лоӧ 33 м³/сек мымда. Кынмӧ Сыктылыс окяб помын – нояб коста, оссьӧ апрель помын – май пондӧтчикӧ.
Воктым, Тыбью, Ыджыд Визин (шульга вадорсяӧсь); Ныдыб, Лӧпъю, Пӧинга (веськыт вадорсяӧсь).
Сыктыв пондӧтчӧ Ойвыв мыссэз вылын, Коми Республика да Киров лапӧв визир дорын. Перво котӧртӧ рытвылӧ, уна вож ас пытшӧ босьтӧмӧн. Кывтытын кежӧ ойвылӧ.
Ю дорын сулалӧны кык районлӧн шӧрин: Койгорт посёлок да Визин посад, а сідзжӧ Сыктывкар, Коми Республикаись канкар.


Сыктыв район.
Сыктыв район (рочӧнжык – Сысольскӧй район) – веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Визин посадын. Визинсянь Сыктывкарӧдз 88 км ылына.
География.
Сыктыв районыс 6 140 км² ыжда. Куйлӧ Коми Республика лунвыв-рытвылын. Межаасьӧ Сыктывдін районкӧт ойвылын, Койгорт районкӧт асыввылын, Луздор районкӧт лунвылын да Кардор лапӧвкӧт рытвылын.
Мувевдӧрыс – некрут мыссэза волькытін, медвылын местаэз – 217 метраӧдз.
Колана шедтассэз: керамзит сёйез, сотчан сланеччез.
Медыджыт озырвын (богатство) районас – вӧр да гӧран муэз.
Вӧрас быдмӧ кӧз, пожум, кыдз. Мукӧдлаті панталан ньыв. Тыр звер-пӧтка да чери.
Вӧр-ва дорьян муэзӧн лоӧны: туримоля нюр Вожашор, туримоля нюр Поёл вӧрвидзанісь 25 кварталын да Вад ты.
Медыджыт ю районас – Сыктыв, кӧда дорын сулалӧ Визин да мӧдік гырисьжык посаддэз. Сэсся эмӧсь юэз: Ичӧт Видзин, Ыджыт Визин.
История.
Сыктыв район аркмӧтӧм июль 15 лунӧ 1929 годӧ. 1949 воын Сыктыв районісь торйӧтісӧ Койгорт район.
Отир.
2009 годӧ Сыктыв районас олісӧ 15,8 сюрс морт. 2002 вося гижӧтӧм сьӧрті татӧн вӧлі 69,4% комиэз, 24,0% роччез, 2,5% украинса да 0,7% беларуссэз. Йӧзыслӧн тшӧкыта – 2,8 морт/км².
Веськӧтлӧм.
Сыктыв район вылын юралісьыс – Иевлев Владимир Павлович. Веськӧтланыслӧн адрес: 168100, Сыктыв район, Визин посад, Сӧвет туй, 35. Факс (82131) 910-09. Районісь веськӧтланын медыджыт – Мальцев Владимир Викторович.
Оланіннэз.
Сыктыв районас 79 оланін: 9 посад, 8 посёлок да 62 грезд (деревня).
Экономика.
2004 во кежӧ Сыктыв районас промышленнось видзисӧ 30 уджаин да аркмӧтӧмин.
Промышленносьын уджалӧны 21,8% (1133 морт) быдӧс уджаліссез коласісь. Этія сфераын быдӧс лэдзӧмись 88% сетӧ вӧр лэдзан-керӧтан комплекс.
Учӧт уджаиннэз районас 34-а, татӧн шедтӧны мед 940 морт. Эшӧ 207 морт гижсисӧ вот ӧктан органнэзын ас вылӧ уджаліссезӧн.
Сыктыв районас 2004 во кежӧ вӧлі му-видз уджалан вит предприяттё, кыкыс отсалан уджаин, 18 крессяна кӧзяйство, гражданалӧн 4 ас подворьё. Му-видз уджалӧмын быдӧс лэдзӧмыс 2004 во сьӧрна вӧлі 46,5 млн. шайт.
2004 октяб кежӧ районас вӧлі 133 магазин да нёль ӧтласа вердчанін.
Культура.
Сыктыв районын уджалӧны 15 библиотека да 22 клуб.
Петӧ роч кыв вылын «Маяк Сысолы» нима газета.
Кебра (Куратово) сиктын уджалӧ асладор музей, быд во татӧн чулӧтӧны медодзза коми поэт И.А.Куратовӧс казьтылӧм понда кывбур гаж, кытчӧ отир вовлӧны республика быдӧс пельӧссэзсянь.
Сыктыв районын эм 17 сад-ясли (750 морт челядь) да 17 школа, кытӧн велӧтчӧны 2137 нывка да зонка. 14 школаын велӧтӧны коми кыв.
Содтӧт велӧтан керкуэзӧ (ДЮСШ-ӧ, ЦДТ-ӧ, РЦДО филиалӧ) вовлӧны 1000 мымда морт.


Сыктывдін район.
Сыктывдін район (рочӧнжык – Сыктывдинскӧй район) – веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Выльгорт посадын. Выльгортсянь Сыктывкарӧдз 7 км ылына.
Районыс аркмӧтӧм 1929 июль 15 лунӧ.
География.
Сыктывдін районыс 7404,7 км² ыжда (Коми Республика мувывторись 1,8 %). Куйлӧ республика лунвыв-рытвылын. Межаасьӧ Емдін да Емва районнэзкӧт ойвылын, Кӧрткерӧс районкӧт асыввылын, Койгорт районкӧт лунвылын да Сыктыв районкӧт и Кардор лапӧвкӧт рытвылын. Сыктывдін район пытшкын куйлӧ Сыктывкар кытш ӧтлаын республикаись канкарыскӧт.
Районсӧ лӧсьӧтӧмась Сыктыв ю уссёын ("Сыктыв дінын"), мыйсянь и аркмс сылӧн нимыс. Медыдджыт ю Сыктывдін районас – Эжва, кӧда вуджӧ районсӧ параллель нёжӧн да кӧдаӧ Сыктылыс и усьӧ. Мӧдік юэз: Пожӧг, Кылтымъю, Лопъю, Нювчим.
Мувевдӧрыс – некрут мыссэза волькытін, кӧдӧ торйӧтӧны ю оллез. Юэз коласын мувевдӧрыс пӧшти волькыт.
Мусиннэз адзвывсяӧсь, шаргунаӧсь нето нюрвыв шаргунаӧсь.
Вӧрыс – кӧзъяин да пожумаин, кыдз, ловпу да пипиу сора.
Колана шедтассэз: кирпич сёйез, лыа, кӧдза, мергель, мукӧдлаын пантасьлӧны титан да кӧрт.
История.
XIX векын Сыктывдін му пырлӧма Вӧлӧгда губерняӧ, Сыктывдін да Яренск уезддэзас. Район татчӧ аркмӧтӧмась 1929 годӧ, июль 15 лунӧ.
Отир.
Олӧны Сыктывдін районын 24,6 сюрс морт. Ны коласын 51,8 % комиӧсь, 39,5 % рочӧсь, 3,1 % украинса, 1,1 % немеччез ja 0,8 % беларуссэз.
Веськӧтлӧм.
Район вылын юралісьыс – Рудольф Артур Альбертович. Веськӧтланыслӧн адрес: 168220, Сыктывдін район, Выльгорт посад, Домна Каликова туй, 62. Факсыс (82130) 710-42. Районісь Сӧветын медыджыт – Шкодник Александр Михайлович.
Оланіннэз.
Сыктывдін районын ӧні 49 оланін: 10 посад, посадчужӧма 13 посёлок, 26 грезд.
Экономика.
Cыктывдін – Коми республикаын медгырись район му-видз уджалӧм сьӧрті. Республиаись 89,4% пода яй, 87,6 % курӧг яй, 75,9% курӧг кольть, 44,5% картов, 85,9% гына кӧмкӧт лэдзӧны татӧн. Эм 5 совхоз, 3 му-видз уджалан кооператив, 2 кайфабрика.
Районас уджалӧ валёнки гындан фабрика (сысся республикаын сэтшӧммез абуӧсь), быд во татӧн лэдзӧны 83 сюрс гоз валёнкиез.
Вӧр районыс ыджыт озырвын (богатство), муыс 85 % вылӧ вӧрсялӧм, быдтан вӧрыс 65 сюрс м3. Вӧр лэдзӧмын медыжыт уджаиннэз: «Яснӧглеспром» да «Лесозаготовительнӧй компания». Нысся районас заптӧны вӧр и мӧдік фирмаэз: ООО «Лузалес», ООО «Севлеспил» да ОАО «Монди Сыктывкарса ЛПК».
Дзоньталӧны да обикодитӧны олан керкуэз асторья уджаиннэз: ООО «Шнагундай», ООО «Благоустройство», ООО «Техжилцентр».
Туйезлӧн ӧтласа кузя Сыктывдін районас 359 км.
Культура.
Сыктывдін районас эм 19 клуб, 20 библиотека, куим музей, районісь культура керку, чужанвужья культураэз сьӧрті шӧрин, отир киподтуй сьӧрті «Зарань» нима шӧрин, кужӧттэз сьӧрті кык школа, музыкаӧ велӧтан школа да киподтуйӧ велӧтан школа.
Районын уджалӧны 15 школа, ны коласын 11 шӧрӧт, кык подвыв да кык пондӧтчан. Сэсся эмӧсь сӧдтӧт велӧтан куим шӧрин, 21 сад-ясли да кык интернат.
Спорт.
Район му вылын куйлӧ республикаись медыджыт стадион (Раиса Сметанина нима). Татӧн чулӧтлӧны лямпаэзӧн котрасьӧн кузя канмуись да отирколасісь турниррез


Сыктывкар.
Сыктывкар этӧ кар Рочмуын, Коми республикалӧн юркарыс.


Сым (ю).
Сым – неыджыт ю Перем ладорись Коми кытшын, Кӧсвалӧн шульга вож.
Сымлӧн кузяыс – 81 км. Бассейныс – 275 км² ыжда.
Юыс йысялӧ октяб помын, а оссьӧ – апрель помын.


Сырчик.
Сырчик (язьва нёж "Сарчик";) - этӧ кай, мӧд нимыс - пичик.


Сыспу.
Сыспу () – этӧ лыса пу.


Сэпӧль (Кӧчладор район).
Сэ́пӧль (ӧння оліссез шуӧны Сэ́поль) — Перем ладорись Коми кытшын, Кӧчладор районісь Кӧч посадмуын грезд (деревня). Одзжык татӧн вӧлі Сэпӧль сельсоветлӧн шӧрин.
Грездыс сулалӧ Кӧч посадсянь лунвыв-асыввылӧ 15 км ылынаын, Сэпӧль ю дорын.
Ордча грезддэз.
Сэпӧль дынсянь медматын олан ин — Слепӧев, куйлӧ сысянь километра мымда ылынаын ойвылӧ. Сэпӧльсянь рытвылын сулалӧ Кокушка грезд, ойвыв-рытвылас — Кышка да Палькояг, лунвыв-рытвылын — Уржа, ойвыв-асыввылын Сюльков, асыввылын Васькин грезд, а саясжык Гӧрд Курья посёлок. Сэпӧль ю кузя кӧ кайны, петӧ Пӧлӧзайка грезд, сыбӧрын и Кӧч посадыс.
Отир.
Олӧны Сэпӧльын сэ́польчи. 2009 во пондӧтчикӧ нія вӧлісӧ 427 морт, видзисӧ 132 горт. Эта унажык 1970 во сьӧрті, кӧр татӧн олӧмась дзир 285 морт.


Сэпӧль (ю).
Сэ́пӧль (сідзжӧ шуӧны Сэ́полька) – неыджыт ю Перем ладорись Коми кытшын, Кӧсвалӧн шульга вож.
Сэпӧльлӧн кузяыс – 78 км. Бассейныс – 418 км² ыжда.
Ваыс кынмӧ октяб помын, а оссьӧ – апрель помын.
Медыджыт вожыс – Учӧт Сэпӧль.
Сэпӧль дорын сулалӧ Кӧч посад да грезддэз (деревняэз): Пӧлӧзайка да Сэпӧль.


Сэтӧр.
Сэтӧр () – этӧ быдмас, ягӧдсӧ сёйӧны.


Сюзь.
Сюзь () - сія кай.


Сюйыб.
Сюйыб (язьвин "Сьӱйөб";) этӧ грезд Рочмуын, Перем ладорлӧн Вишера районын.


Сюрол (ю).
Сюрол – неыджыт ю Перем ладорись Коми кытшын, Кӧсвалӧн веськыт вож.
Сюроллӧн кузяыс – 60 км. Бассейныс – 250 км² ыжда.
Ваыс йысялӧ октяб помын, а оссьӧ – апрель помын.
Юыс дорын сулалӧны грезддэз: Чугайнов, Булдыр.


Сюрс.
Сюрс - лыддьӧс, дас сё. Лыдпасыс - 1000.


Сё.
Сё ("Дасьесдас") - лыддьӧс, дас дас. Лыдпасыс - 100.


Сёрникузя.
Сёрникузя — этӧ ӧтік либо кынымкӧ кыв, кӧдна висьталӧны думасӧ быдсӧн. Сёрникузясӧ велӧтӧ синтаксис.
Кыв — морттэзӧс ӧтлаӧтан средство. Сійӧ видзикӧ мийӧ ӧтамӧднымлӧ висьталам думаэзнымӧс. Но не торья кыв, не кывтэчас озӧ вермӧ мыччавны думасӧ быдсӧн. Нія сетӧны эмторрезлӧ, ны тӧдчаннэзлӧ да керӧммезлӧ ниммез. Сёрникузяӧн жӧ мийӧ вермам висьтавны торья дума — "Сук туман лэбтісис юр вевдӧрам"; ловкылӧм — "Ми вынаӧсь, чожӧсь и немись ог полӧ"; корӧм, тшӧктӧм — "Кокӧ, кокӧ, эн джӧмдав, нильыг туйын эн нильдав".
Сёрникузяын кыввез ӧтлаасьӧны ӧтік прогласӧн, кӧда мыччалӧ думалісь помасьӧм.
Сёрникузяын эм под и паськӧтан юкӧттэз. Подсӧ видзӧны кык юкӧт: юракыв да висьтас. Псаськӧтан юкӧттэзӧн лыддьӧны содталан, тӧдмӧтан, тӧдчӧтан.
Сы сьӧрті, тыр я подыс торйӧтӧны кыксостава и джынъя сёрникузяэз.
Сы сьӧрті, кыным подыс сёрникузяын торйӧтӧны ӧтпӧвса да унапӧвса.


Сёрникузялӧн под.
Сёрникузялӧн под (предложеннёлӧн основа) – сёрникузясӧ видзан тор.
Сы сьӧрті, тыр я подыс сёрникузяыслӧн, торйӧтӧны кыксостава да джынъя сёрникузяэз.
Кыксостава сёрникузялісь подсӧ видзӧны юракыв да висьтас. Некытшӧм сёрникузя юкӧтлӧ юракыв грамматика сьӧрті оз увтыртчы. Висьтас увтыртчӧ юракывлӧ. Сёрникузяэзын: "Морт гижӧ" и "Морттэз гижӧны" кадакывлісь-висьтаслісь лыддянсӧ бӧрйим эманим-юракыв лыддян сьӧрті. Сёрникузяэзын: "Ойыс пемыт" и "Ойес пемытӧсь" висьтаслісь-тӧдчаннимлісь лыддянсӧ бӧрйим эманим-юракыв сьӧрті.
Висьтас юракывкӧт йитсьӧ лӧсялӧмӧн. Но эта лӧсялӧмлӧн торья вид, сія йитӧ видзан юкӧттэз, кӧдна оз аркмӧтӧ кывтэчас, а аркмӧтӧны сёрникузялісь видзан под.
Джынъя сёрникузяын подсӧ видзӧ нето дзир юракыв, нето дзир висьтас.


Сёртни.
Сёртни () – этӧ быдмас. Сійо быдтӧны карчйӧрын.


Тӧв.
Тӧв этӧ волӧн кад.


Тӧдса пилот.
Тӧдса пилот этӧ коми зыряналӧн сьыланкыв. Кыввезыс В.Власовлӧн. Музыкаыс В.Мастеницалӧн.


Таганрог.
Таганрог этӧ кар Рочмуын, Ростов лапӧвын.


Тар.
Тар () - сія кай.


Ташка (Кӧчладор район).
Ташка́ — Перем ладорись Коми кытшын, Кӧчладор районісь Кӧч посадмуын грезд (деревня). Одзжык сія пырис Сэпӧль сельсоветӧ.
Ташкаыс сулалӧ Кӧч посадсянь лунвылӧ 16 км ылынаын, Кӧсва ю шульга вадӧрын.
Ордча грезддэз.
Ташкасянь асыввылын сулалӧны Боголюб, Сальник да Уржа, ойвылас — Кокушка да Пӧлӧзайка, ойвыв-рытвылын — Шорша да Дуров, лунвылас — Усь Мельничнӧй.
Отир.
Ташкаын оліссезлӧн лыдыс медбӧрья нёльдас годӧн чинӧма нёльпӧв. 2009 во пондӧтчикӧ татӧн олісӧ дзир 56 морт, кӧдна видзисӧ 19 горт, кӧть эшӧ 1970 годӧ Ташкаас вӧлі 201 морт.


Тверь.
Тверь этӧ кар Рочмуын, Тверь лапӧвлӧн канкарыс.


Тиман мусюр.
Тиман мусюр (рочӧнжык Тиманскӧй кряж) – Коми Республикаын да Яран кытшын вылынін.
Тиман мусюр куйлӧ Роч волькытін ойвыв-асыввылын. Сія нюжалӧ Баренц саридзись Чоша вом дорсянь лунвыв-асыввылӧ Эжва ю йыввезӧдз. Мусюрыс лоӧ кузя да 60- пасьта.
Тиманыс янсӧтӧ Рочму ойвылісь улынінсӧ кыкӧ: сы кузя мунӧ ваюкан Вынва бассейн да Печора бассейн коласын.
Медыджыт кар Тиман вылас – Уква. А мукӧдлаын отирыс сы вылын олӧ етша.
Тиман мусюрас тыр колана шедтассэз: титана минераллэз (Ярега), бокситтэз (Чӧдлас Из), девон кадся базальттэзын куйлан агаттэз, мусир шогманіннэз (Улыс Чудью да Ярега Уква дорын, Лаявож), газ да конденсат (Войвож, Омра), битум, сотчан сланеччез, торф, строитчан иззэз.


Ткварчал.
Ткварчал этӧ кар Абхазияын, Ткварчал районлӧн канкар.


Торник.
Торник (нето вовторник, нето комиӧнжык - мӧдӧдзлун) - сія мӧдік лун недель вылас, овлӧ вильлун да шӧрлун коласын.


Трошев Ерчи (ю).
Трошев Ерчи (рочӧнжык Трошевскӧй Ерчи) – неыджыт ю Перем ладорись Коми кытшын, Иньваӧ усян Велвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Уссёыслӧ паныт сулалӧ Савин грезд (деревня).


Туапсе.
Туапсе этӧ кар Рочмуын, Краснодар ладорын.


Тупка.
Тупка () - сія кай.


Туримоль.
Туримоль () – этӧ быдмас, ягӧдсӧ сёйӧны. Коми кылын сылӧн эм уна мӧдік ним: "нюрмоль".


Тшӧтшкӧр.
Тшӧтшкӧр (лат. "Rumex acetosa", рочӧн "щавель кислый") – шомкор увтырись быдмас.
Унавося кыкгорта турун. Заыс веськыт, быдмӧ метра вылынаӧдз. Корыс шӧма. Лиссэз вуж дороттяс пукалӧны кузь идззез йылын, ньӧвъёсь кодьӧсь подланяс, дорыс вундавтӧм, кор шӧрӧттяс мунӧ бура тӧдчана сӧн. Ачыс корыс вермӧ лоны 15-20 см кузя. За вылас лиссэз мунӧны сьӧрсьӧн-бӧрсьӧн, идзныс пошти абу.
Дзоридзыс ӧтікпӧлаӧсь, мурӧмаӧсь нето гӧрдкодьӧсь, ӧктӧмӧсь цилиндрчужӧма моногам росоккезӧ.
Тшӧтшкӧр пантасьӧ Евразияын, Ойвыв Африкаын да Рытвыв Австралияын. Быдлаын сійӧ видзӧны сёян да бурдӧтчан турун туйӧ.
Коми муын быдмӧ видззез вылын, вӧр доррезын, вӧр кушиннэзын да пода йирсяніннэзын.
Коми отир тшӧтшкӧрсо бура сёйлӧны да тэчлӧны сёянӧ шӧм кӧрыс увья.
Ӧшмӧссэз.
Ракин А.Н. Краткий коми-русский, русско-коми ботанический словарь. Сыктывкар, 1989.


Тыпыв.
Тыпыв (Carassius) - сія чери.


Тюркия.
Тюркия (тюрк кыв вылын Türkiye, рочӧнжык Турция) – тюрк отирлӧн канму асыввыв Европаын да рытвыв Азияын. Аркмис 1920 воэз пондӧтчикӧ, Осман империя разьсьӧм бӧрын.
Тюркиякӧт ордчӧн куйлӧны сэтшӧм канмуэз: рытвылас – Бӧлгария да Эллада, лунвылас – Ирак да Сурия, асыввылас – Иран, Азербайджан, Аястан да Картвелму. Тюрккезлӧн республика куйлӧ Мушӧр саридз (лунвылын), Сьӧд саридз (ойвылын) да Эгеида саридз (асыввылын) коласын. Ыджытжык торыс – Учӧт Азия (Анадолу) кӧджын, неыджыт торокыс – асыввыв Фракияын


Удмурт Республика.
Удмурт Республика (удм. Удмурт Элькун, рочӧнжык Удмуртскӧй Республика; дженыт нимыс Удмурт му, удм. Удмурт шаер, рочӧн Удмуртия) – асъюралан республика, Роч Федерация видзантор (субъект), пырӧ Волгадор федерал кытшӧ.
Удмурт Республика межаасьӧ рытвылын да ойвылын Киров лапӧвкӧт, асыввылын – Перем ладоркӧт, а лунвылын сыкӧт ордчӧн куйлӧны кык мӧдік республика: Татарстан да Башкырму.
Асъюралӧм Удмурт муас лоис 1920 нояб 4 лунӧ, республика 1934 восянь.
Веськӧтлан.
Удмурт Республикаын медыджыт морт – азьмурт (президент). Ӧні (2000 восянь) татӧн президенталӧ роч Волков Ӧльӧксан. Парламентыс шусьӧ Кун Кенеш (рочӧнжык Государственнӧй Совет), медбӧрьяись бӧрйисьӧмась сэтчӧ 2007 годӧ, вермис «Ӧтласа Рочму». Веськӧтлӧ Кун Кенешын Соловьёв Ӧльӧксан. Удмурт Республикаись веськӧтланын юралӧ Питкевич Юрий.
История.
Медодзза отир пондӧмась овны Кама ладорын VIII–VI сюрсвоын миян эрася одзжык. Ӧні археологгез торйӧтісӧ татісь кынымкӧ культура, кӧднӧ йитӧны перем (коми да удмурт) отир важайезкӧт – ананьинса, пьяноборса, поломса, чупчинчи.
XVI векӧ Мӧсква босьтӧма ойвыв удмурттэсӧ ас кипод увтӧ, а лунвыв удмурттэз сё олӧмась Казан ханмуын. Кӧр Гым Иван разис Казань (1552), удмурттэзлӧн быдӧс муэз лоисӧ ӧтік канмуын. 1731 восянь роччез пондісӧ пыртны удмурттэзӧс кристосаэзӧ.
XVIII векын – XX век пондӧтчикӧ удмурт муэз куйлісӧ янсӧтӧмӧн Ятка губерняись кынымкӧ уездын.
1920 годӧ, нояб 4 лунӧ В.И. Ленин кырымаліс РСФСР-ісь ВЦИК да СНК-лісь постановленнё, кӧда сьӧрті вӧлісӧ аркмӧтӧмӧсь куим асъюралан лапӧв (автономнӧй облась): кылмык, мари да вотяк отиррез понда. Удмурт муын лоис Воттэзлӧн асъюралан лапӧв, кӧда 1932 восянь пондіс шусьыны Удмурттэзлӧн асъюралан лапӧв.
1934 декаб 28 лунӧ СССР-ись ВЦИК шуис пӧртны Удмурттэзлісь асъюралан лапӧвсӧ Удмурт АССР-ӧ.
1991 октяб 11 лунӧ Удмурт АССР-ись Медвылісь Совет лэдзис туйдӧт, кӧда сьӧрті Удмурт му босьтіс виль ним – Удмурт Республика, да лоис «суверен канмуӧн» Роч Федерация пытшкын.
Мувевдӧр.
Удмурт Республика куйлӧ Шӧрӧт Урал рытвылын, Кама да Ятка бассейннэзын. Мувевдӧрыс – кынымкӧ вылынін да улынін. Медвылын чут (332 м) куйлӧ республика ойвыв-асыввылас Камайыв вылынінын. Медулын чут (51 м) куйлӧ лунвыв-рытвыв ладорын, Тотармукӧт визир бердын, Ятка ю уйтын (поймаын).
Климат.
Удмурт муыс куйлӧ контитент пытшкын, сійӧн климатыс понда ассяма лоӧ жар гожум да кӧдзыт уналыма тӧв.
Во сьӧрна шӧрӧт шонтӧгыс республикаын вежласьӧ 1,0-сянь 2,5 °C-ӧдз. Медшоныт тӧлысь – июль (+17,5 +19 °C), медкӧдзыт – январ (–14 –15 °C). Максимал шонтӧггез сибӧтчӧны +37 +38 °C дынӧ. Абсолют минимум казялӧмась 1978 декаб 31 лунӧ, кӧр шонтӧгыс лажмавліс −50 °C-ся улӧжык. Ойлунся шӧрӧт шонтӧг овлӧ 0 °C-ся улынжык 160–175 лун сьӧрна, этія период пондӧтчӧ октяб помын да помасьӧ апрель пондӧтчикӧ.
Енӧжва усьӧ во сьӧрна шӧркодяс 500–600 мм кыза. Шоныт кадӧ (кӧр шонтӧгыс 0 °C-ся вылынжык) енӧжваыс усьӧ годся суммаись 65–75 %. Медуна енӧжва петӧ июль коста (62–74 мм), медъетша – февраль коста (24–32 мм). Медбура вадӧтчӧ енӧжсяняс республикалӧн ойвыв-асыввыв тор, медумӧля – лунвыв-рытвыв.
Лым пуксьӧ нояб шӧрланьын, сёрмас кӧ – декаб пондӧтчикӧ. Медпыдын лымыс овлӧ март шӧрын – 50–60 см кыза. Муыс куйлӧ лым увтын 160–175 лун сьӧрна.
Колана шедтассэз.
Меддона мупытшся шедтасӧн лоӧ мусир. Адззӧмась 300 млн тонна, шедтӧны быд во 10 млн тонна. Быдсӧн эмӧсь мусирлӧн 114 шогманін, ныись 72 лӧсьӧтӧны, а 32 лӧсьӧтӧмась ни кыскӧм понда.
Удмурт муын эм торфлӧн 619 куйланін, ӧтласа ыждаыс – 204,7 млн тонна.
Эмӧсь руд да из шом. Медыджыт шома районнэз – Алнаш да Камбарка, пласттэз куйлӧны 1000–1500 м пыдынаын. Медыджыт шогманін – Голюшурма.
Республика му пытшкын куйлӧны сідзжӧ извесняк, доломиттэз, строитчан лыа да кӧдза, кирпич керан сёй, строитчан из, песӧка-кӧдза сорассэз. 2009 во пондӧтчикӧ Удмурт Республикаын лыддисӧ колана шедтассэзлісь 369 шогманін да 87 мыччисянін, сы лыдын 433 – строитчан материаллэзӧн.
Юэз.
Удмурт му куйлӧ Кама бассейнын. Татӧн уна ю да юок, кӧдналӧн ӧтласа кузя вӧлі бы 30 сюрс км.
Удмурт Республикалӧн кыкнан медыджыт ю – Кама да Ятка – пондӧтчӧны республика ойвылын, но кынымкӧ километра бӧрті петӧны сы визиррез сайӧ. Йӧз муэзӧт уна сё километра кывтӧм бӧрын нія бертӧны Удмурт муӧ лунвылӧттяс.
Шорресӧ (10 км-ся дженытжыккезӧ) республикаын лыддьӧны 7000 мымда, учӧт юэсӧ (10-сянь 100 км-ӧдз) – 368-ö, шӧрӧт ыжда (100-500 км) да кузьжык юэсӧ – 17-ö.
Юэз унажыксӧ тыртчӧны лымӧн. Йысявлӧны нія нояб мӧд джынын, а оссьӧны апрель мӧд джынын. Ыджыт ва пондӧтчӧ апрель шӧрын да видзсьӧ ӧтік тӧлысь дыра ичӧт юэз вылын да 40–45 лунӧн ыджыт юэз вылын. Судноэз ветлӧны токӧ Кама да Ятка кузя.
Удмуртмуын 600-ся унажык пруд, медгырисьӧсь Ижын, Воткаын, Камбаркаын да Пудемын. Лунвыв-асыввывсянь да лунвывсянь республика миськассьӧ Вотка да Камакывтыт вавидзаннэзӧн, кӧдна аркмисӧ Кама ю вылас ГЭС лӧсьӧтӧм бӧрын.
Ыджыт роль орсӧны муувтісь ва петаніннэз, мыйсянь Удмурт мусӧ шуӧны «ключчез ладорӧн» (удм. ошмесо шаер). Быд во ныись босьтӧны 60 млн м³ ва гортын видзӧм да юӧм понда, а сідзжӧ техника да му-видз уджалӧм понда.
Уна мупытшся ваэз Удмурт Республикаын минералаӧсь, нійӧ видзӧны веськӧтчан да бурдӧтчан керкуэзын, кисьтӧны бутыллезӧ. Минерал ваӧн медтӧдчана петаніннэз – Ӟатчаын (сульфата-кальчиа ваэз), Виль Ижын, Кизнерын да Уваын (йода-брома ваэз).
Отир.
Оліссезлӧн лыдыс 2009 во кежӧ лоис 1 528 500 морт (2002 вося гижӧтӧм дырни вӧлі 1 570 316). Йӧзыслӧн тшӧкыта – 36,3 морт/км², карын оліссез лоӧны 67,8 %.
Кӧть титул отирӧн Удмурт Республикаын лыддисьӧны удмурттэз, медуна олӧны сёжӧ роччез. Республика лунвылын ӧті-ӧтіӧн куйлӧны мари да чуваш посаддэз, ойвылын тотара да бесерманалӧн грезддэз. Мӧдік вужа отирыс (100-ся унажык чужанвужжес) олӧны каррезын.
Оланіннэз.
Быдсӧн Удмурт муын 2008 годӧ вӧлі квать кар (витыс ны коласісь веськыта йитчӧны республикакӧт), вит карок да 2119 посадкодь оланін (посёлоккез, посаддэз да грезддэз).
Янсалӧм.
Ӧння кадӧ Удмурт Республикаын 30 муниципал юкӧт: вит кар да 25 йӧрӧс (муниципал район).
Экономика.
Удмурт Республикаын бура зорӧтӧма индустрия да берся чужӧма му-видз уджалӧм. Татӧн Рочму мӧдік регионнэз сьӧрті медуна виянторрез лэдзан заводдэз. Республикаын озыр мусир куйланіннэз, 2006 во сьӧрна шедтӧма 10,2 млн тонна, а мусир весӧтан индустрия татӧн абу.
Индустрия.
Удмурт муын медуна уджаиннэз машинакерӧм, металлуджалӧм, сьӧд металлургия да пууджалӧм сьӧрті. Энергетика лӧсьӧтӧны кынымкӧ сотчанвывся токкеранін (Ижкарын, Сарапулын, Воткаын, Глазкарын) да Вотка ГЭС. Металургия сьӧрті уджаиннэз быдӧнныс Ижкарын, кисьтан удж – Ижкарын да Воткаын. Сідзжӧ лэдзӧны кокнит автоэз да автофургоннэз, бумакакеран машинаэз, подшипниккез, мусиршедтан берся, вӧралӧм да спорт понда лыйсяннэз, химия инструменттэз.
Вӧр заптӧны республика ойвыв да рытвыв муэзын, пусӧ вайӧтӧны пилитӧмторрезӧдз, керӧны мебель да керку вептӧм понда пуовӧй торрез. Уна уджаин республикаын йитчӧма Рочмуись война вылӧ уджалан индустриякӧт.
Му-видз уджалӧм.
Му-видз уджалан угоддёэз босьтӧны республика мувывторись 50 % мымда. Подавидзиссез унажыксӧ вердӧны сюра гырись пода да порссезӧс, йылӧтӧны баляэзӧс да гортся кайезӧс. Быдтӧны Удмурт муын рудзӧг, шогді, ид, зӧр, анькытш, маис, шондіюр, лён, рапс, картов, карч да сёдан культураэз.
Транспорт.
Удмурт Республикаын уджалӧ дзир ӧтік аэропорт – Ижкарын. Сы туйӧ ыджыт роль орсӧ кӧрттуй транспорт. Удмурт му вылӧт мунӧны ыджыт кӧрттуй виззез: Казань–Огырчи–Катькар, Киров–Балязина–Перем. Эм и республика пытшкын оланіннэз йитан кӧрттуй линияэз: Балязина–Ижкар–Алнаш, Ижкар–Вотка, Люкшудья–Калмез.
Республика пырйӧт мунӧны кынымкӧ ыджыт автотуй: Р242, Р320, Р321, Р322.


Удмурт кыв.
Удмурт кыв - удмурттэзлӧн чужан кыв, Удмурт Республикаын веськӧтлан кыв. Баитіссез - 464 сюрс морт, Удмуртму сайын нія олӧны Перем ладорын, Башкыр да Тотара республикаэзын, Мари муын, Свердловск лапӧлын да Киров лапӧлын. Удмурт кыв - медматісь родня коми кыв понда. Кыкннанныс быдмӧмась ӧтласа перым вужкылісь.
Диалекттэз.
Торйӧтӧны ойвывся да лунвывся сёрнитаннэз. Нысся эм эшӧ бесерман кыв, вуджан диалекттэз да лунвыв переферияись диалекттэз.
Статус.
Удмурт кыв - роч кылыскӧт ӧтлаын лоӧ веськӧтлан кыв туйӧ Удмурт республикаын.


Удора район.
Удора район (рочӧнжык – Удорскӧй район) – веськӧтлан юкӧт Коми Республикаын; республикалӧн 15 районісь ӧтік.
Веськӧтлан шӧрин – Кослан посадын. Кослансянь Сыктывкарӧдз 270 км.
География.
Удора районыс 35,8 сюрс км² ыжда. Куйлӧ Коми Республика рытвылын. Межаасьӧ Чилимдін, Емва да Емдін районнэзкӧт асыввылын, Кардор лапӧвкӧт ойвылас и рытвылас да Вӧлӧгда лапӧвкӧт лунвылас.
Мувевдӧрыс – некрут покаттэза, мукӧдлаӧт нач веськыт волькытін, кӧдӧ кырӧтӧны ю оллез. Ойвыв-рытвывсянь районас пырӧ Тиман мусюрлӧн медвылын чут – Чӧдлас из (463 м).
Колана шедтассэз: строитчан материаллэз (сёй, лыа, мергель), соввез, сотчан сланеччез, люмень да кӧрт рудаэз.
Климат Удора районас шӧркодя континентвывся, тӧв татӧн ӧддьӧн кузь, а гожумыс дженытӧв. Лым пондӧтчӧ сывны токӧ апрель помын. Лымыс куйлӧ 180–210 лун сьӧрна, пыдынаыс унажыксӧ 60–80 см, мукӧдкоста мартын овлӧ и 100–120 см пыдына. Гожумыс районас шоныткодь, тшӧкыта овлӧны зэррез. Во сьӧрна шӧрӧт шонтӧгыс –0,7 С°, абсолют максимум лоӧ +35 С°, абсолют максимум –53 С°. Тӧввез пӧльтӧны тӧвнас унажыксӧ лунвывсянь, нето лунвыв-асыввывсянь, гожумнас – ойвывсянь.
Медыджыт юэз Удора районын Мозын да сылӧн медыджыт вож Ву. Энія юэзӧ усьӧны 140 учӧтжык юок. Эм 200 кыным ты.
Вӧрсялӧм мувывторсис 87,5%. Вӧрыс унажыкнас – кӧзъя да пожума. Быдмӧны татӧн 27 вид быдкодь ягӧд, 50-а быдкодь быдмассэз.
Вӧрын олӧны вӧрмӧссэз, ошшез, уррез, туланнэз, кӧррез, ондатраэз, чожмӧррез, вурддэз.
Удора районісь юэз тырӧсь быдкодь чериӧн, татӧн уялӧны чими, сиг, пелядь, ком, мык, сын, ёді, ёкыш, сирпинь.
История.
ХV век мӧд джынын вӧлі лӧсьӧтӧма Удора кытш. Удора муӧ сэк пырлӧмась быдӧс Ву ладор, шӧрӧт да катыт Мозын пӧлӧнісь муэз (Ву уссёӧдз). Юравлӧмась татӧн сотниккез, кӧднӧ оліссез асьныс бӧрйывлӧмась.
1505 годӧ Иван III колис Удорасӧ пӧрисьжык зоныслӧ, Васьлӧ.
ХVІ век одзза джынын Удора муись торйӧтчис Мозын катытын куйлан Слӧбӧда волось (1554), кӧда сэсся ачыс торйӧтчис кык волось вылӧ: Глотова Слободка (ӧння Слӧбӧда) да погост Косланскӧй (Кослан).
Гым Иван дырни 1560–1570 воэзӧ Удорасянь Кеврола-Мозын уездӧ вӧлісӧ вуджӧтӧмась опричнинанас Ву кывтытын куйлан муэз: Олема волось да Кеб волось.
Иван сарлӧн 1582 вося сёртокын Удора бӧра шуӧма асторья веськӧтлан юкӧтӧн. Сотникӧн Удораас вӧлі сувтӧтӧма Першин Артей, сы кипод увтын вӧлісӧ целовальниккез да вӧлӧсись мӧдік вськӧтліссез. Сія жӧ кадсянь роч сар титуллэз коласӧ пондӧны гижны и Удораись ӧксу (Князь Удорскӧй).
XVI век помын – XVII век пондӧтчикӧ кыкнан волосьсӧ, Удора му да Слӧбӧдаӧс, пыртӧмась Яренск уездӧ.
Удора район вӧлі аркмӧтӧм 1929 вося июль 15 лунӧ.
Отир.
2002 годӧ Удора районас олӧмась 25,1 сюрс морт (2009 воын – 23,1 сюрс). Ны коласісь кароккезын оліссез 10,2 сюрс морт, грезд-посадын – 14,9 сюрс морт.
Чужанвуж сьӧрті 2002 вося гижӧтӧм сетіс сэтшӧм лыдпассэз: роччез – 45,4%; комиэз – 40,9%; беларуссэз – 1,3%; украинса – 5,1%.
Веськӧтлӧм.
Район вылын юралісьыс Ульянов Руслан Николаевич. Веськӧтланыслӧн адрес: 169230, Удора район, Кослан посад, Шӧр туй, 114. Факсыс (82135) 3-33-62. Районісь Сӧветын медыджытыс Солдатенко Валентина Тимофеевна.
Янсалӧм.
Удора район янсӧтчӧ 15 веськӧтлан юкӧт вылӧ. Татӧн эм куим карму да 12 посадму.
Оланіннэз.
Удора районын ӧні 55 оланін: куим карок, кыкьямыс посёлок, ӧкмыс посад да 35 грезд.
Экономика.
Кӧзяйствосӧ Удора районас видзӧны вӧр лэдзӧмӧн да пу керӧтӧмӧн. Пунас ноксьӧны 19 уджаин. Медгыриссез ны коласын – ООО «Удоралес» да ООО «Усвалес». ООО «Опора» осьтіс строитчан конструкцияэз лэдзан завод (9 сюрс кубометра год сьӧрна). 2003 воын коми-мадьяр фирма ООО «Эрдэрт-Коми» лӧсьӧтіс татчӧ вӧрпилитан комплекс.
Сёян лӧсьӧтіссез коласын медыджыт уджаиныс – ООО «Удорахлеб», кӧда лэдзӧ Удораын оліссез понда нянь да мӧдік пӧжассэз.
Йӧв, яй, ви, сыр да рись Удора отир понда сетӧны куим видз-му уджалан кооператив (СПК), МУП «Вашка» да крестьяна-фермеррезлӧн 22 кӧзяйство. Йӧв керӧтӧм понда Усгортӧ осьтӧмась йӧв цех.
Вузасьӧмсӧ районас видзӧны 196 магазин да оптӧн ӧтік вузасянін. Эм кыкьямыс ӧтлсаса вердчанін, вит ыджыткодь вевттьӧм базар. Вузасьӧны быдсӧн 600 морт.
Автотуйез районас 1,8 сюрс км, ныись 1,1 сюрс км (60 %) – чорыт вевттьӧсаӧсь.
Культура.
Удора районын оліссез понда петӧ «Выль туйӧд» нима газета (комиӧн и рочӧн).
Районын уджалӧны 23 клуб, 17 киномыччалан. Лыддьӧтіссез понда осьтӧмӧсь библиотекаэз: ЦБС, челядь да томмез понда шӧрӧт библиотека, ЦБС-лӧн 23 филиал. Эм челядь понда музыкаӧ велӧтан куим школа.
Удора районын ӧтласа велӧтӧм чулалӧ 30 школаын (12 пондӧтчан, 4 шӧрӧт; 14 – гимназияэз), кытӧн велӧтчӧны быдсӧн 3741 нывка да зонка и уджалӧны 472 велӧтісь. Сад-яслиэз районас 23-а (851 чёлядёк, 121 быдтісь). Эм ӧтік челядь керку (49 морт челядь, 16 быдтісь).
1995 годӧ Удора районас осьтӧмась Сыктывкарись 34 лицейлӧ филиал, кытӧн 156 морт велӧтчӧны сэтшӧм уджжезӧ: вурсись, шопер, пусись, сантехник, кӧртпуӧтись, автомеханик, СТО монтажкерись, вузасись.
Районын уджалӧны нёль больнича (142 морт вылӧ), куим амбулатория да 23 пельшӧраин.
Республика пасьта тӧдӧны художник В.Худяковӧс да киподудж керись И.Костивӧс.


Уква кытш.
Уква кар кытш (рочӧнжык Городскӧй округ «Ухта») – веськӧтлан юкӧт Коми Республикаын, республикалӧн вит кар кытшшезісь ӧтік.
Шӧрин – Уква карын. Ухтасянь Сыктывкарӧдз 325 км.
Кар кытш (сэк – район) аркмӧтӧм Ухтаын май 17 лунӧ, 1939 во.
География.
Уква кар кытшыслӧн ыждаыс 13,2 сюрс км². Куйлӧ сія Коми му шӧрын. Ордчӧн сыкӧт куйлӧны: ойвылын – Чилимдін да Изьва районнэз, асыввылын – Сӧснагорт район, лунвылын Кулӧмдін да Кӧрткерӧс районнэз, рытвылын – Емва район.
Отир.
Олӧны Уква кытшын 127,1 сюрс морт (2007), ны коласісь Уква карын 103,4 сюрс морт.
Роччез кар кытшын 75 %, комиэз 9 %, украинса 6 %, беларуссэз 2 %, тотара 1 %.
Веськӧтлӧм.
Уква кар кытш вылын юралісь Макаренко Александр Петрович (сія сідзжӧ карса сӧветын юралісь). Веськӧтланас медыджытнас лоӧ Казарцев Олег Владимирович. Веськӧтланыслӧн адрес: 169300, Уква кар, Бушуев туй, 11. Факс (82147) 631-01.
Оланіннэз.
Ускар кытшӧ пырӧны: ӧтік кар (Уква), карчужӧма нёль посёлок, посадчужӧма кыкьямыс посёлок, ӧтік посад (Кедвавом) да нёль грезд.


Украина.
Украина – (украинса кыв вылын Україна [ukrɑˈjinɑ]) – ыджыт канму Асыввыв Европаын. Украина му вылын дыр кад сьӧрна быдмис роч канму, сэсся муыс шедліс Польска короллез да Мӧсква саррез увтӧ. Роч революция бӧрын Украина лоис республикӧн Советскӧй Союзын, а 1991 годӧ, СССР разьсикӧ – мезмыт канмуӧн.
Талуня Украина куйлӧ сизим канму коласын, сы гӧгӧр: Рочму, Ромыния, Молдова, Мадьярму, Словенско, Польска, Беларусь. Лунвылас Украина паськыта петӧ Сьӧд саридз дорӧ.


Улісь Вовпа (Юсьва район).
Улісь Вовпа (рочӧнжык Нижньӧй Волпа) — Перем ладорись Коми кытшын, Юсьва районас грезд (деревня). Грездыс сулалӧ Вовпа ю дорын.
Улісь Вовпаыс пырӧ Карпов посадмуӧ.


Улісь Кӧс сельсовет.
Улісь Кӧсісь сельсоветсӧ вежӧм бӧрын муэсӧ пыртӧмась Кӧс сельсовет увтӧ.


Улісь Новгорт.
Улісь Новгорт ("Улісь Вилькар") этӧ ыджыт кар Рочмуын, Улісь Новгорт лапӧвлӧн канкарыс.


Унайыла сёрникузя.
Унайыла сёрникузя (сложносочинённӧй предложеннё) – сэтшӧм унапӧвса сёрникузя, кӧдаын ӧтпӧвса сёрникузяэс абу увтыртӧмӧсь ӧтамӧдныслӧ и йитсьӧны ёрталан йитӧссэзӧн.
Унайыла сёрникузяын ӧтпӧвсаэс ӧтамӧд дынісь янсӧтсьӧны бӧжокӧн.
Кӧр и да да йитӧссэза унайыла сёрникузяэзын эм ӧтласа паськӧтан юкӧт, кӧда кышасьӧ кыкнан ӧтпӧвса сёрникузяыс дынӧ, сэк бӧжокыс оз сувтӧтсьы. "Школьнӧй вечер вылын кыліс музыка и кинкӧ горӧн сьыліс". "Деревняын ӧзйисӧ биэз да жагӧника лӧньсисӧ быдкодь шыэз".
1. "И, да" (и вежӧртасын), "сідзжӧ, тожӧ, не... не" ӧтлаӧтан йитӧссэза унайыла сёрникузяэз. Шуам: "Фимка макнитіс кинас, и нія Антипкаыскӧт шупыта чеччӧвтісӧ йӧр вевдӧрӧт". "Игорь любитіс лыддьӧтны книгаэз природа йылісь, сідзжӧ сія интересуйтчис фантастикаӧн". Ӧтлаӧтан йитӧссэза унайыла сёрникузяэзын ӧтпӧвса сёрникузяэс мыччалӧны ӧтдруг нето сьӧрсьӧн-бӧрсьӧн керӧммез да сулалӧммез.
2. "А, но, да" (но вежӧртасын) паныт керӧтан йитӧссэза унайыла сёрникузяэз. Шуам: "Луншӧрӧн отир уджалӧ ыббез вылын, а деревня эта коста шоччисьӧ, узьӧ". "Рыт ни локтіс, но вӧлі эшӧ совсем югыт". Паныт керӧтан йитӧссэза унайыла сёрникузяэзын ӧтік овлан сулалӧ мӧдіклӧ паныт.
3. "Либо, нето, то ли... то ли, то... то", или янсӧтан йитӧссэза унайыла сёрникузяэз. Шуам: "Либо тэ пырав школаас, либо ме ачым ветла ӧні жӧ". То "ли горӧтлӧ кинкӧ, то ли эшӧ кытшӧмкӧ шы нія кылӧны". Янсӧтан йитӧса унайыла сёрникузяын мыччассьӧ: кык или унажык овлан коласісь вермас лоны кӧдакӧ ӧтыс или овланнэс вежласьӧны, вежӧны ӧтамӧднысӧ.


Унапӧвса сёрникузя.
Унапӧвса сёрникузя (сложнӧй предложеннё) - сэтшӧм сёрникузя, кӧда аркмӧма кык нето унажык ӧтпӧвса сёрникузяись.
Ӧтпӧвса сёрникузяэс вермӧны йитсьыны смысл сьӧрті, прогласӧн, йитӧссэзӧн да йитан кыввезӧн.
1. Вылын посӧдз дынын пуксис отир, сулалісӧ седлоалӧм вӧввез.
Этія унапӧвса сёрникузя тэчӧма кык ӧтпӧвса сёрникузяись. Нія мыччалӧны ӧтдругся керӧммез, лыддьӧтсьӧны лыддяна прогласӧн. Йитсьӧны йитӧстӧг, токӧ прогласӧн.
2. Старик лэдзчас ю дорас, и вакуль мыччас сылӧ золотӧй кӧш.
Унапӧвса сёрникузя сулалӧ кык ӧтпӧвса сёрникузяись, кӧдна йитсьӧны и йитӧсӧн да прогласӧн.
Унапӧвса сёрникузяэз овлӧны унайылаӧсь да унасувдаӧсь.


Урал (керӧссэз).
Урал (комиӧн сідзжӧ шуӧны Из, Сибыр Из) – керӧссэзлӧн лёдз, кӧда торйӧтӧ Европасӧ Азиясянь. Уралыс нюжӧтчӧ Асыввыв Европа волькытін да Рытвыв Сибир волькытін коласӧт.
Миян Коми муным куйлӧ Уралсяняс рытвылынжык.
Ыждаэз.
Кузяыс Урал керӧссэслӧн (Пай-Хойнас да Мугоджаррезӧн лоӧ 2500 километрася кузьжык), паськытаыс 40-150 км.
Йыввез.
Медыджыт йыв – Народнӧй из куйлӧ саридз вевдӧрсянь вылынаын.
Уралнас шусьӧ и быдӧс регион Роч муын, кӧда куйлӧ Урал керӧссэз кыкнан ладорын.


Уран (ӧтувтор).
Уран (U) - сія химияись 92-ӧд ӧтувтор. Актиноид. Топытаыс - 19,05 г/см³. Сылӧтан шонтӧг - 1405,5 K.


Уржа (Кӧчладор район).
У́ржа — Перем ладорись Коми кытшын, Кӧчладор районісь Кӧч посадмуын грезд (деревня). Одзжык сія пырис Сэпӧль сельсоветӧ.
Уржаыс сулалӧ Кӧч посадсянь лунвылӧ 18 км ылынаын, Уржа ю дорын.
Ордча грезддэз.
Уржасянь лунвыв-рытвылын сулалӧны грезддэз Сальник, Боголюб да Ташка, ойвыв-рытвылас — Кокушка, ойвыв-асыввылас — Сэпӧль грезд, асыввылын, ылынкодь ни, — Гӧрд Курья посёлок.
Отир.
Уржаын оліссезлӧн лыдыс медбӧрья нёльдас годӧн чинӧма невна не куимись. 2009 во пондӧтчикӧ татӧн олісӧ дзир 30 морт, кӧдна видзисӧ ӧкмыс горт, кӧть эшӧ 1970 годӧ Уржааас лыддисӧ 80 мортӧс.


Уржа (ю).
Уржа – неыджыт юок Перем ладорись Коми кытшын, Кӧсвалӧн шульга вож.
Уржа юлӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Уржа грезд (деревня).


Урью (ю).
Урью (рочӧн Урью) – неыджыт юок Перем ладорись Коми кытшын, Кӧсваӧ усян Онолвалӧн шульга вож.
Урьялӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.
Урью дорын сулалӧны олан иннэз: Сизьӧв, Москвин, Вершинин, Аркипов, Карчинск, Урьюгорт.


Урьюгорт (Кӧчладор район).
Урьюго́рт (рочӧн У́рья) — Перем ладорись Коми кытшын, Кӧчладор районісь Коча посадмуын учӧтик грезд (деревня).
Урьюгортыс куйлӧ Кӧч посадсянь ойвыв-асыввылӧ 27 км ылынаын, Ыджыт Кочасянь ӧкмыс километра ылынаын, Онолва юӧ Урью усянін дынын.
Одзжык Урьюгортыс пырис Коча сельсоветӧ.
Янсалӧм.
Урьюгортын куим тор: ю пӧлӧн вевдӧрись (отирыс сэтчин сёрнитӧны жагӧна), увдӧрись (кытӧн оліссез тарзьӧны токӧ баитӧны) да шӧрись.
История.
Грезд ладорын отирыс олӧмась важынсянь. Урью уссёланьын археологгез адззӧмась VI–VIII векся казьмӧтан — Курӧгкармыс.
Отир.
1970 годӧ Урьюгортын олӧмась 194 морт, а 2009 во пондӧтчикӧ токӧ 47 морт, кӧдна видзисӧ 19 горт.
Медуна отирыс новйӧны памиллёэз Вавилин, Исаев, Никонов.
Кӧзяйство.
Советтэз дырни Урьюгорт вӧлі «Родина» колхозлӧн юкӧт (шӧриныс — Ыджыт Кочаын), кӧда сідзту ӧтлаӧтлӧма куим олан пункт: Урьюгорт, Борина да Ыджыт Коча.
Культура.
Одзжык Урьюгортын вӧлӧмась школа, клуб, аптека. Талун челядьыс велӧтчӧны Ыджыт Кочаын, кӧркӧ ветлӧмась Пелымӧ.
Грездын медбура порйӧтӧны Макар лун, сія овлӧ ойнас август 6-7 луннэз коласын. Этійӧ вежалунсӧ шуӧны мӧс празьник. Йозыс локтӧны рытсяняс да пырӧны Онолваӧ пидзӧсви.


Ускар кытш.
Ускар кытш (рочӧнжык Городскӧй округ «Усинск») – веськӧтлан юкӧт Коми Республикаын, республикалӧн вит кар кытшшезісь ӧтік.
Шӧрин – Ускарын.
География.
Ускар кытшыслӧн ыждаыс 30,6 сюрс км². Куйлӧ сія Коми му ойвылын. Ордчӧн сыкӧт куйлӧны: ойвылын – Яраннэзлӧн асвеськӧтлан кытш, асыввылын – Инта кар кытш, лунвылын – Печора район, а рытвылын – Изьва да Чилимдін районнэз.
Отир.
Олӧны Ускар кытшын 52,8 сюрс морт (2007), ны коласісь Ускарын 46,7 сюрс морт.
Веськӧтлӧм.
Ускар кытш вылын юралісь пыдди ӧні уджалӧ Тян Александр Романович (2009 ноябсянь). Веськӧтланыслӧн адрес: 169706, Ускар, Ленин туй, 13. Факсыс: (82144) 281-25.
Оланіннэз.
Ускар кытшӧ пырӧны 20 оланін: ӧтік кар (Ускар), карчужӧма ӧтік посёлок (Парма), посадчужӧма вит посёлок, вит посад да кыкьямыс грезд.


Усь Янчер (Кӧчладор район).
Усь Янчер — Перем ладорись Коми кытшын, Кӧчладор районісь Кӧч посадмуын посёлок. 2006 воӧдз сія вӧлі Кӧч сельсоветын.
Усь Янчерыс сулалӧ Кӧч посадсянь лунвыв-рытвылӧ 18 км ылынаын, Янчер ю уссёын да Кӧсва дорын.
Ордча грезддэз.
Усь Янчеркӧт ордчӧн сулалӧны кык грезд: Шаньшор ойвылас да ӧні отиртӧм ни Киршин асыввылас. Трак кузя ылӧжык асыввылӧ кӧ мунан, 3-4 км ылынаын, петас Гаинчи грезд. А сідзту быдладорын сьӧд вӧр.
Отир.
Усь Янчерын оліссезлӧн лыдыс медбӧрья нёльдас годӧн буракодь чинӧма. 2009 во пондӧтчикӧ татӧн олісӧ 160 морт, кӧдна видзисӧ 60 горт, кӧть эшӧ 1970 годӧ посёлоксис лыддисӧ 282 мортӧс.


Уфа.
Уфа этӧ кар Рочмуын, Башкырмулӧн канкарыс.


Учӧт Парья (ю).
Учӧт Парья – неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Учӧт Парьялӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.
Неылын ю дынсянь сулалӧ Иванчина посёлок.


Учӧт Сер (Кудымкар район).
Учӧт Сер (рочӧнжык: Малӧй Серва) — Перем ладорись Коми кытшын, Кудымкар районісь Степановчи посадмуын грезд (деревня). Куйлӧ Кудымкарсянь асыввылӧ 4 км ылынаын, Серва ю дорын.


Учӧт Сия (ю).
Учӧт Сия – неыджыт ю Перем ладорись Коми кытшын, Кӧсваӧ усян Сиялӧн шульга вож.
Учӧт Сиялӧн кузяыс – 42 км. Бассейныс – 150 км² ыжда.
Ваыс йысялӧ октяб помын, а оссьӧ – апрель помын.


Февраль.
Февраль Эксай де Берри Часословасын
Февраль этӧ тӧлісь.


Фин кыв.
Фин кыв (ас нёж suomen kieli, рочӧнжык финскӧй кыв) – фин отирлӧн чужан кыв. Пырӧ чудь-йӧгра кыв котырись чудь увтырӧ. Фин муын лыддиссьӧ каналан кыв туйӧ (ӧтлаын швед кывкӧт).


Франс.
Франс (сідзжӧ Франсузму, франсуз кыв вылын France, рочӧнжык Франция) — рытвыв Европаын ыджыт канму. Тыр нимыс — Франсуз Республика.
Ордчӧн Франсыскӧт куйлӧны сэтшӧм канмуэз: Белгия ойвылас, Лецебург, Немечму, Швейцарму, Италья да Монако асыввылас, Эспання да Андорра лунвылас. Рытвылас Франс петӧ Биская курья дорӧ, ойвылас — Ла Манш вис дорӧ, а лунвыв-асыввылас — Мушӧр саридз дорӧ.
География.
Франс – лажмытіннэзлӧн да паськыт керӧса массиввезлӧн му. Кӧрӧм жӧ керӧссэз сыын не сідз уна босьтӧны местасӧ.
Франсузмуын медпаськыт ляпкыт места – Франс лажмытін, кӧда кузя котӧртӧ Сэн ю да сылӧн вож Марн и мымдакӧ Луар. Эта лажмытіныс кералӧма известковӧй лёдззезӧн, кӧдна невылынӧсь да аркмӧмӧсь чорыт керӧс породаэзісь. Ыжда сьӧрті мӧдік ляпкыт места – Гаронн лажмытін, кӧда кузя визывтӧ Гаронн ю; Бискайя курья дынын эта лажмытіныс вевттьӧма песӧк дюнаэзӧн, кӧдна вайӧтӧмӧсь саридзӧн. Веськыта шуны, ойвыв-рытвыв Франсузму – быдсӧн лажмытіна. Куимӧт лажмыт места – Рон лажмытін – куйлӧ торйӧн. Сія кыссьӧ паськыт визьӧн Рон да Сон юэз пӧлӧн, асыввылын кӧрӧм керӧссэз коласын да рытвылын керӧса массиввез коласын; сія вевттьӧма ю наноссэзӧн.
Франсузмуын ыджыт пространствоэз босьтӧны керӧса джуджытіннэз. Ны коласісь тодиль ыджыт ӧтік – Медшӧрӧт массив. Сія зэв вылын и вачкисьӧ паськыт плато вылӧ, кӧда вевдӧрын лэбӧмась кусӧм вулканнэз.
Сэтшӧмӧсь Мон Дор да вулкан лёдз Пюиын, кӧдаын поснитик да гырись вулканнэс лыддиссьӧны 60-ӧдз. Быдӧнныс нія куйлӧны потӧминнэзын, кӧдна пыр кӧркӧ овлывлісӧ изверженнёэз. Важ лаваэз да туффез, кӧдна важын ни сайкалісӧ и кӧдна аркмисӧ пӧимись, вевттьӧны Овернь – сідз шусьӧ эта вулкана лапӧлыс.
Медщӧрӧт массивлӧн асыввыв дорыс бура лэбтӧма и шусьӧ сія Сэвеннӧн. Эна керӧссэс крута лэдзчисьӧны асыввывлань – Рон лажмытінлань, кӧда аркмис му кора пуксьӧмсянь.
Мӧдік зэв паськыт, но ӧддьӧн лажмыт массив куйлӧ Бретань кӧдж вылын да Нормандиын. Эта массивыс тӧдчытӧг ӧтлаасьӧ ордчӧн куйлан лажмытіннэзкӧт. Франсузму ойвыв-асыввылын эмӧсь неыджыт джуджытіннэз: лажмыт Арденнэз, кӧдна пырӧны Франс пытшкӧ токо асланыс рытвыв помӧн, да вылынжык Вогеззэз, кӧдна одзза мировӧй косясян бӧрсянь лоисӧ Франслӧн быдсӧн ӧтлаын матын куйлан Рейн лажмытін торкӧт. Вогеззэз да Арденнэз коласын куйлӧ невылын Лотаринг плато.
Кӧрӧм керӧссэз сулалӧны токо Франсузму доррез гӧгӧр. Лунвыв-асыввылын, Швейцармукӧт визир вылын, эм невылын Юра, а лунланьынжык, Итальякӧт визир вылын, сулалӧны ӧддьӧн вылын Француз Альпаэз ӧтлаын Мон Блан йылӧн, кӧдалӧн вылынаыс 4810 м. Лунвыв-рытвылын, Эспаннякӧт визир вылын, сулалӧны Маладетта йылӧн Пиренаэз.
Франсузмуын колана щедтассэз куйлӧны токӧ керӧс массиввез кок увтын. Главнӧйес ны коласісь – Провансын бокситтэз да Вогезаэз дынсянь ойвывланьӧ, Лотаринг плато пытшкын, Мец гӧгӧр кӧрт рудаэз; этӧ Европаын ӧтік медбогат кӧрт куйлассэзісь. Но изшомӧн Франсузмуыс абу озыр; главнӧй кулассэз сылӧн куйлӧны Арденн керӧс увтын, Лилль кар дынын, да Медщӧрӧт массив кок увтын, Ле Крезо кар дынын.
Франсузмуын мусиннэз – мымдакӧ шаргунаӧсь, мымдакӧ субтропиксяӧ вуджанаӧсь. Татӧн мусиннэс бура шогмӧтанаӧсь, нежели Ыджыт Бритмуын да Немечмуын, сідз кыдз Франсму пытшкын абу кыссянйыӧн ваялӧмторрез и ӧддьӧн паськыта эмӧсь лёсс пуксьӧссэз.
Франсузмуын климатыс лӧсялана шоныт нето саридздорся. Енӧжваэз вайӧтсьӧны ордча океансянь рыт тӧввезӧн, кӧдна ыждалӧны кузь год. Керӧссэз да массиввез вылын климатыс кӧдзытжык и сэтчин ӧддьӧн уна усьӧ енӧжваыс; керӧссэс да массиввес рытвыв покаттэзын енӧжваэс усьӧны унажык, нежели асыввыв покаттэзын. Лёка кӧс каддэсӧ Франсму оз тӧд, а сувтса зэррез сэтчин овлӧны ӧддьӧн тшӧкыта, кӧр океансянь пондӧны мунны ыджыт циклоннэз.
Быдсӧн мӧдік климатыс Мушӧр саридз дорын да Рон лажмытінын, кӧда ойвывланьсянь сайӧвтӧма керӧссэзӧн. Сэтчин гожумся джынгодӧ сулалӧ атмосфералӧн вылын нырыштӧм да мича, жар погоддя, кӧр почти оз овлӧ зэррез. Тӧвнас атмосфералӧн нырыштӧмыс усьӧ, и татчӧ океансянь пырӧны циклоннэз, кӧдна вайӧтӧны ыджыт зэррез. Кӧдзыттэз татчӧ озжык сибавлӧ; климатыс субтропикся да.
Франсузмуын юэз унавааӧсь, но не пырсяӧсь: то нія ыждӧны да пӧртчӧны гудыр визыввезӧ, то сідз чинӧны, што пароходдэзлӧ абу кокнит адззыны фарватер. Эта ӧддьӧнжыксӧ овлӧ Луар вылын да Гаронн вылын, кӧдна уна васӧ босьтӧны Медшӧрӧт массивын ливеннез дырни.


Франция кыв.
Франция кыв этія роман кыв, Франция каналан кыв.


Хӧрватска.
Хӧрватска (сӧрб-хӧрват кыв кыв вылын Hrvatska [xř̩ʋaːtskaː], рочӧнжык Хорватия) – славян (хӧрват) отирлӧн канму лунвыв-асыввыв Европаын, Балкан кӧдж вылас. Кыв Хӧрватскаын сія жӧ, кӧда вылын баитӧны отирыс Сӧрбияын, Босна-Герцеговинаын да Цӧрнагораын. Одзжык муыс оліс Югославияын, но война бӧрын 1991 годӧ лоис мезмыт канмуӧн.
Хӧрватска межаасьӧ Словениякӧт да Мадьярмукӧт ойвылын, Сӧрбиякӧт асыввылын, Босна-Герцеговинакӧт да Цӧрнагоракӧт лунвылын. Рытвылас Босна-Герцеговина паськыта петӧ Адриатика саридз дорӧ.


Цӧрнагора.
Цӧрнагора (сӧрб-хӧрват кыв кыв вылын Црна Гора ['t͡sr̩naː 'ɡɔra], рочӧнжык Черногория) – славян отирлӧн канму лунвыв-асыввыв Европаын, Балкан кӧдж вылас. Сёрнитан кыв Цӧрнагораын сія жӧ, кӧда вылын баитӧны отирыс Сӧрбияын, Хӧрватскаын да Босна-Герцеговинаын. Одзжык эна республикаэз олісӧ ӧтласа Югославияын, но cэсся янсӧтчисӧ. 2006 годӧ лоис мезмыт канмуӧн и Цӧрнагора.
Цӧрнагора межаасьӧ Хӧрватскакӧт, Босна-Герцеговинакӧт да Сӧрбиякӧт ойвылын, Косовкӧт асыввылын да Штиприякӧт лунвылын. Рытвылас Цӧрнагора петӧ Адриатика саридз дорӧ.


Чӧж (Велваӧ усян ю).
Чӧж – неыджыт ю Перем ладорись Коми кытшын, Иньваӧ усян Велвалӧн шульга вож.
Юыс ӧтлаӧтӧ Ыджыт Чӧж да Учӧт Чӧж.
Чӧжыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.


Чадзӧв посадму.
Чадзӧв посадму (рочӧнжык - Чазёвскӧй сельскӧй поселеннё) - веськӧтлан юкӧт Перем ладорись Коми кытшын, Кӧсладор районас.


Чадзӧв сельсовет.
Чадзӧв сельсовет – 1918-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 9 оланін, да оліс 957 морт. Шӧрин – Чадзӧв грезд.
1930 годдэзӧ татӧн вӧлісӧ грезддэз: "Чадзӧв, Подъячӧв, Пеклаыб, Карчой, Пыдӧс, Абакумӧв, Шӧрӧт Бачман, Бачман, Красильникӧв, Тылавыл, Котша, Гортлуд".
1960 воын Чадзӧв сельсовет увтісь торйӧтлӧмась муэз Лолӧг ю кузя, кытчӧ лӧсьӧтісӧ Сосновка сельсовет.
2005 годӧ Чадзӧв сельсовет туйӧ лӧсьӧтісӧ Чадзӧв посадму кытчӧ бӧр пыртісӧ муэсӧ вӧвлӧм Сосновка сельсоветісь.


Челябинск.
Челябинск этӧ кар Рочмуын, Челябинск лапӧвлӧн канкарыс.


Чердын.
Чердын (роч "Чердынь") этӧ кар Рочмуын, Перем ладорын.


Ческо.
Ческо – (сідзжӧ Чехму, чех кыв вылын Česko, рочӧнжык Чехия) – чех отирлӧн республика, Европа шӧрын неыджыт канму. Дыр кад сьӧрна чеххез олӧмась немеч империяын. Мезмыт канму нылӧн лоис 1919 годӧ, кӧр Австрия-Мадьярму разьсьӧм бӧрын аркмис Республика Ческо-Словенско. Ческо-Словенско торйӧтчис 1993 годӧ, кӧр Чехму да Словакму пондісӧ овны торйын. Ордчӧн Ческокӧт ӧні куйлӧны татшӧм канмуэз: Немечму, Польска, Словенско, Австрия. Чехму куйлӧ континент пытшкын да оз пет саридз дорӧ.


Четверг.
Четверг (комиӧнжык нёльӧдзлун) - сія нёльӧт лун недель вылас, овлӧ шӧрлун да витӧдзлун коласын.


Чивизгин (Кудымкар район).
Чивизгин (Чизгин, рочӧн Алексеевка, Чивизгино) – Перем ладорись Коми кытшын, Кудымкар районас, грезд (деревня). Кудымкарсянь 14 км ылынаын. Ӧні Чивизгин пырӧ Йӧг посадмуӧ.
Ним йылісь.
"Алексеевканас" грездсӧ пондӧмась шуны 1880-ӧт воэзӧ, кӧр татӧн мыччисис Ӧльӧксий нима буркывья вичку.
Отир.
Отирыс комиӧсь. Оліссез коласын медуна Бушуеввез. Шоча пантасьӧны мӧдік гишшаннэз: Щуковвез, Утеввез. Отир тӧдӧны торья увтыррезлісь ниммез: Дикмаров увтыр, Мося увтыр, Сиг увтыр, Тит увтыр.
Басни.
Татӧн аскодя баитан. Сідз, "зобъя" туйӧ шуӧны "зобня".


Чилимдін район.
Чилимдін район (рочӧнжык – Усть-Цилемскӧй район) – веськӧтлан юкӧт Коми Республикаын; республикалӧн 15 районісь ӧтік.
Чилимдін му – важынсянь роч отирлӧн оланін.
Веськӧтлан шӧрин – Чилимдін посадын. Чилимдінсяняс Сыктывкарӧдз 664 км ылына.
Чилимдін район аркмис июль 15 лунӧ 1929 годӧ.
География.
Чилимдін районыс 42,5 сюрс км² ыжда. Куйлӧ Коми Республика ойвыв-рытвылын. Межаасьӧ Кардор лапӧвкӧт рытвылын, сы увтӧ жӧ пыран Яран кытшкӧт ойвылын, Ускар кытш да Изьва районкӧт асыввылын Емва да Удора районнэзкӧт лунвылын.
Мувывторыс унажыксӧ вӧрсялӧм (45%), но уна сідзжӧ нюръяиннэз да тэлля. Ойвыв торыс – вӧртундра ни.
Вӧрыс унажыксӧ кӧзъя, пожум да кыдз сора. Пантасьӧ и сыспу, лисвень, корья пуэзісь быдмӧны сідзжӧ пипу, ловпу, бадь.
Климат – кузь лёк тӧв да шоныткодь гожум. Январ коста шӧрӧт шонтӧгыс –17,5°С, июль коста +14°С. Во сьӧрна енӧжва усьӧ 480 мм кыза.
Лунвывсянь ойвывлань районсӧ вундалӧ Печора ю, сія котӧртӧ Чилимдін му кузя 235 км, сылӧн вожжес: Пижма, Неридз, Чилим, Шапкина.
Вӧрын олӧны: вӧрмӧс, кӧин, ош, кӧч, вурд, ур, чужмӧр, тулан, руч. Ойвылын ветлӧ ойвыв кӧр.
Кайез: дозмӧр, тури, енмеж дкд.
Юэзын да тыэзын уялӧ уна дона чери: чими, нельма, сиг, ком, омуль и др.
Отир.
Чилимдін районын олӧны 13 615 морт (2010 во). 2002 вося гижӧтӧм сьӧрті пӧшти быдӧнныс отирыс (91,3 %) – рочӧсь, но эмӧсь и комиэз – 6,3 %, украинса – 0,7 %, немеччез 0,6 %.
Веськӧтлан.
Район вылын юралісьыс Чупров Александр Филиппович. Веськӧтланыслӧн адрес: 169480, Чилимдін район, Чилимдін посад, Виль квартал, 11а. Факсыс: (82141) 929-61. Районісь советын седыджыт Чупров Василий Михайлович.
Оланіннэз.
Чилиндін районын ӧні 37 оланін: 10 посад, 5 посёлок да 22 грезд.


Чомор.
Чомор (диал. чомӧр нето чомер) – коми мифологияын олісь чуд. Важ комиэз понда чоморыс вӧлі натьтӧ мупытшк видзисьӧн. Сылӧн культ павкӧ кык быдкодь сфералӧ. Ӧткӧ – чомортӧ пыртӧны лёк (мупытшкся) чуддэз коласӧ, а мӧдкӧ – йитӧны сю-турун воӧмкӧт. Перем ладорын комиэз талун сійӧ унажыксӧ тӧдӧны мун чомору! кывсер сьӧрті.
Вежалун.
Емва дорын, Эжва кывтытын, Эжва йылын, Сыктывдінын да шӧрӧт Сыктыв дорын коми отир шуӧны чомӧрнас нето чомернас гаж, кӧдӧ порйӧтлӧны воӧм сюсӧ дзимлялӧм бӧрын нето ытшкан ештӧтӧм бӧрын. Сідз жӧ нимтӧны и тодильнӧй сёян, кӧдӧ лӧсьӧтӧны этія лун кежӧ: тэсись нето идовӧй пизись, виӧн пӧжалӧмӧ. Кӧр пым уджыс чулалас, Сыктывдінын горӧтчасӧ: но тай чомӧр шеді нето шедӧдім тай чомӧртӧ. Лэт ю дорын чоморнас шуӧмась гаж, кӧдӧ сурӧн, йӧктӧмӧн да сьылӧмӧн чулӧтлӧмась вартан бӧрын.
Ритуал понда пуана сэтшӧм жӧ кодь сёян йылісь тӧдлісӧ и ордча йӧз. Сідз татара шуӧны чумарӧн кӧвдӧммезӧн шыд, удмурттэзлӧн чумер – кӧвдӧммезісь сёян, а мокшалӧн цёмара – рузӧговӧй пельняннез.
Нимыс йылісь.
Мукӧдыс чайтӧны, коми отирыс пӧ чомортӧ одзӧстӧмась роччезлісь: кулӧмгортса роч диалектын эм и кыв чомор – сідз шуӧны вӧрисьӧс. И коми мортыт, кӧр мезмӧтчӧ бы дозыляйтісьыс шогья, шуыштас: мун чомору, чомор кывсӧ роч датив формаӧ пуктӧмӧн.
Но и роч кылас чоморыс понда ӧтвужа шуаннэс эд абуӧсь. Нійӧ адззисӧ айран (иранскӧй) йӧз сёрниись. Сідз, ирон (осетин) кылісь чаммар ‘сэрп, нёштӧм’, чумур ‘нятьӧсь, сӧс’, тюрк чамур, курд чамур ‘нять’ да м. д. ӧддьӧн лӧсялӧны мупытшк видзисьӧс мыччалӧм понда. Сэтісь натьтӧ и петіс сэсся коми чоморыс мупытшк ен туйӧ – сійӧ и порйӧтӧны зыряналаньын.
Ойвывся роччез сэсся коми енкоддьӧмсӧ пондасӧ вӧрись (лешак) туйӧ видзны, а сэсся лунвыв комиэз роччезлісь ни одзӧстасӧ чомор вылӧ эттшӧм нёджӧвсӧ. Сідз и аркмис фраза мун чомору! ‘мун лешак дорӧ!’, кӧдӧ тӧдӧны унажыксӧ комиэз Иньва ладорын, но, шуам, и шӧр Сыктыв дорись Чуклӧмын чомӧру – видчан кыв.
Лэт ладорын (Порошева грездын) мортӧс, кӧда кӧлысь (свадьба) бӧрын пондіс овны тесь керкуын, нимкодялӧны чомур (чомурӧ мунны – инь ордӧ овмӧтчыны). Мукӧдыс, бӧра, лыддьӧны, чомурнас пӧ татӧн тесь шусьӧ.
Чомӧр туиснас Сыктывдінын шуӧны и учӧтик симӧтовӧй доз, кӧдаын вайлӧмась сёян ичмоньлӧн ай-мам ордӧ гаж порйӧтікӧ. Мордінын, чужас кӧ ныв, шуӧны чомер туис чужи.
Оланін.
Перем комиэз сьӧрті, чомор олӧ ыб шӧрись расын, аслас керкуокын. Этійӧ керкусӧ мортлӧ оз позь адззывны: сія нач тырӧм понульӧн, жельнӧгӧн, понсэтӧрӧн да жовпуӧн, ёгтурунӧн. Кӧть и тӧрӧтчас мортыс тэлляинас, Чоморыс керкуок дынӧ, сы дынӧдз сё оз сибав: тэльыс пӧртчас куштывкаӧ, кӧда кузя котӧртӧ руч, а ӧмас видзӧ мыйкӧ сьӧдӧ – этӧ Чоморыс нӧбӧтӧ ассис гортсӧ, медбы сувтӧтны сійӧ мӧділаӧ.
Оланнёж.
Чоморыс – гожумся олісь, тӧв кежӧ сія пырӧ му пытшкӧ да узьӧ сэтчин тулысӧдз. Саймӧтӧ сійӧ ыбшар.
Мывкыд.
Чомортӧ тӧдӧны сюа ыббез додзирайтісь туйӧ. Сія абу лышкыт. Лэт дорись Абьячойын чоморнас нимкодялӧны надз мортӧс.
Отирыслӧ чоморыт отсалӧ гусьӧн и мыччасьӧ токӧ сэк, кӧр кинкӧ казьмӧтас сылісь нимсӧ. Вермӧ йӧртлыны аслас гортӧ челядьӧс, кӧр ай-мам асьныс «иньдӧтасӧ» нійӧ этія ыб чуд дынӧ.
Чомор фольклорын.
Зонка пырас суслонӧ да пӧрӧтас сійӧ. Мамыс лӧгасяс, видас зонсӧ: «Мун чомору, эн дзуг уджӧс!» Рытнас кытсӧвтас зонсӧ – абу. Казялас суслон дорись воньтор. Пондас лэбтыны – воньыс муас пырӧма. «Эта эд зонӧлӧн!» И вежӧртас: зонсӧ тай Чоморыс дынӧ иньдӧтіс.
Ашынас зонсӧ ыб вывсис адззас. «Тэ кытӧн вӧлін?» – «Менӧ тоша старик гортас нуӧтліс. Тшӧктіс сёртни керны. Ме кери, а сэсся пышши». – «Кыдз нӧ бӧр туйсӧ адззин?» – «Пыртӧнням воньӧ пӧрччасис, да нинкӧмӧ ыбӧсас кольччис. Сы сьӧрті и адззи...»
Чомор литератураын.
"Чочком чомор олӧ чомын. Чочком лым чочкоммӧ омӧн. Чочком ном лэбалӧ чом дын, сылӧ колӧ чочком чомор. Кӧть и чочком чочком чом, но чочкомжык чочком ном…"


Чочком бадьӧг.
Чочком бадьӧг (лат. "Lagopus lagopus") – курӧгчужӧмаэз артісь, таррез субфамилияись кай. Олӧ Ойвыв джыншарись тундраын да тайгаын.
Пантасьӧ и Коми му пасьта
Тыдалан.
Кайыс 35–38 см кузя; 400–700 г сьӧкта.
Мӧдік курӧгчужӧмаэз артын чочком бадьӧг янсӧтчӧ бура тыдалана сезонколасся диморфизмӧн: сылӧн рӧм вежласьӧ во кад сьӧрті.
Тӧвнас тыввес чочкомӧсь, токӧ бӧж вевдӧрас сьӧдӧсь. Коккез бура тывсялӧмӧсь.
Тулыснас, гожьясикӧ, айпӧлыслӧн юр да голя лоӧны кирпичкодь мурӧмаӧсь, мый ӧддьӧн контрастируйтӧ чочком лысьӧрнас.
Гожумнас да арнас айпӧв да иньпӧв ӧтмоза гӧрдӧв-мурӧмаӧсь нето сераӧсь, быдкодь гыэзӧн, пятнаэзӧн да виззезӧн вывтыраныс. Ӧвтчан тыввез чочкомӧсь, коккез да кынӧм – чочкӧмӧсь жӧ нето вежкодь-чочкомӧсь. Серпасыс быд кайлӧн ассяма.
Иньпӧлыс невна учӧтжык айпӧлысся, югытжык сысся да одзжык вежӧ рӧмсӧ.
Классификация.
Lagopus lagopus scotica (ингл. Red Grouse) пӧлӧсісь кайезӧс, кӧдна олӧны Англияын да Шотладорын, одзжык лыддисӧ торья видӧн (L. scoticus).


Чудь-йӧгра кыввез.
Чудь-йӧгра кыввез – Евразияын баитан кыввез, кӧдна ӧтлаын самод кывввезкӧт аркмӧтӧны урал кыв котыр.
Чудь-йӧгра кыввез вылын баитӧны 24 млн. морт, унажыксӧ нёль канмуын: Мадьярмуын, Финмуын, Эстмуын, Рочмуын, а сідзжӧ Норвегын, Шведмуын, Латвияын, Ромынияын да Сӧрбияын.
Янсалӧм.
Чудь-йӧгра кыввез традиция сьӧрті чукӧртӧны кык группаӧ: "чудь-перым кыввез" да "йӧгра кыввез". Быд группаӧ пырӧны кынымкӧ увтыр, быд увтырын ӧтік нето мымдакӧ кыв.
1. Об йӧгра увтыр: ханты кыв, манси кыв
2. Мадьяр увтыр: мадьяр кыв
3. Перым увтыр: коми кыв (зыряна коми да перем коми), удмурт кыв
4. Мари увтыр: мари кыв (олык мари да курык мари)
5. Мордва увтыр: эрзя кыв, мокша кыв
6. Саам увтыр: саам кыв (6 стандарт)
7. Чудь увтыр: финн кыв, ижора кыв (†), карел кыв (3 стандарт), вепс кыв, эст кыв, вадья кыв (†), лив кыв (†)
Вужкывсянь зоралӧм.
Лыддьӧны тай, быдӧс энія кыввез аркмӧмась ӧтік важся кывсянь, с.ш. вужкывсянь, кӧда вылын чудь-йӧгра отир баитӧма пӧ, ӧтлаын олікӧ, 6000 воын миян кадся одзжык. Сэсся отирыс рознитчисӧ му пасьта да аркмісӧ торья увтыррез. Быд увтырись сэсся быдмӧмась ӧння баитан кыввез. Кыдз муніс этія процессыс, висьтавны сьӧкыт. Эм быдкодь нёджӧввез.
Медодз ӧтласа чудь-йӧгра вужкывсянь торйӧтчӧма пӧ йӧгра-мадьяр группа (кытӧн аркмис йӧгра-мадьяр нето угор вужкыв); кольччас чудь-перым вужкыв. Этія чудь-перым кывсянь сэсся янсӧтчӧма перым увтыр (перым вужкыв) да кольччас мари-мордва-чудь-саам вужкыв, сы бӧрын торйӧтчас мари-мордва увтыр (с.ш. волга вужкыв), кольччас чудь-саам вужкыв, а сэсся и саам увтыр янсӧтчас да кольччас ӧтнас чудь увтыр.
Абондоло (1998) сьӧрті быдӧс мунӧма мӧдӧрсянь: перво пӧ янсӧтчӧма чудь-саам увтыр, сэсся мордва увтыр, мари увтыр, перым увтыр да кольччас чунь ӧтнас угор (йӧгра-мадьяр) увтыр.


Чужья (Кӧсваӧ усян ю).
Чужья – неыджыт юок Перем ладорись Коми кытшын, Кӧсвалӧн веськыт вож.
Чужьялӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Чужья грезд (деревня).


Чурак сельсовет.
Чурак сельсовет – 1918-2004 воэзӧ веськӧтлан юкӧт Коми кытшись Кӧсладор районын. 2003 во кежӧ татӧн вӧлі 11 оланін, да оліс 475 морт. Шӧрин – Чурак грезд.
Чурак сельсовет вӧлі аркмӧтӧм 1918 годӧ август 19 лунӧ. Перво сыын вӧлі 10 грезд: "Чурак, Пальник, Тимина, Демид, Шалам, Гришкин, Нӧвӧжилӧв, Ильин, Липӧв, Денин." Сэсся сы увтӧ пырисӧ муэз вӧвлӧм Лямпин сельсоветісь.
2005 годсянь кӧркӧся Чурак сельсовет пыртӧмась Лёвич посадмуӧ.


Шӧмувтыр.
Шӧмувтыр (O), рочӧнжык кислород - сія химияись 8-ӧд ӧтувтор. Абу металл, газ. Топыта - 0,00142897 г/см³. Сылӧтан шонтӧг - 54,8 K. Шӧмувтыр ӧддьӧн колана быдӧс ловья лов понда, мыля отир да пода лолалікӧ унажыксӧ сійӧ и кыскӧны тыэзаныс руись.


Шӧр Йӧг (ю).
Шӧр Йӧг (гижӧны сідзжӧ Шӧрйӧг) – неыджыт ю Перем ладорись Коми кытшын, Велваӧ усян Йӧгвалӧн веськыт вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Шӧр Йӧгыслӧн эм ыджыт веськыт вож.
Ю дорын сулалӧны грезддэз: Габов, Тренёв (ӧні абу ни йӧзыс), Дмитриевка (ӧні отиртӧм), Мартин, Алековчи, Мурмар.


Шӧр Кува (ю).
Шӧр Кува – неыджыт ю Перем ладорись Коми кытшын, Кувалӧн шульга вож.
Юыс – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Куваӧ усьтӧдз Шӧр Куваыс котӧртӧ туйсӧ ачыс Кувася кузьжыкӧ.


Шӧрӧт Асыввыв.
Шӧрӧт Асыввыв (рочӧнжык Средньӧй Восток, фарс. خاورمیانه, урду مشرقی وسطٰی, араб. الشرق الأوسط‎‎, азерб. Orta Şərq, ивр. המזרח התיכון‎, курд. Rojhilata Navîn, тюрк. Orta Doğu) — Рытвыв Азияын регион, кӧда куйлӧ Тюркиясянь да Ираксянь асыввылын, Индиясянь рытвылын да Шӧрӧт Азиясянь лунвылын.
Мукӧд кыввезын Шӧрӧт Асыввывнас шуӧны Матісь Асыввыв + вылынжык казьтыштӧм канмуэз, шуам инглиш кыв вылын этія ыджытжык регион шусьӧ Middle East.
Мукӧдкоста Шӧрӧт Асыввыв регионӧ пыртӧны сідзжӧ Шӧрӧт Азиясӧ, а кӧр эшӧ и быдсӧн Лунвыв Азиясӧ.


Шӧрвож (Иньва усян ю).
Шӧрвож – неыджыт юок Перем ладорись Коми кытшын, Иньвалӧн шульга вож.
Шӧрвожлӧн кузяыс – 25 км. Бассейныс – 30 км² ыжда.
Ваыс кынмӧ октяб помын, а оссьӧ – апрель помын.
Медыджыт вожжес – Ичӧтвож, Ойвож.
"Шӧрвож" нима юэз эмӧсь и мӧділаын Коми му пасьта, шуам – Исывлӧн Шӧрвож


Шайтанка (ю).
Шайтанка – неыджыт юок Перем ладорись Коми кытшын, Кувалӧн шульга вож.
Юыс – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Шайтанка уссёлӧ паныт сулалӧны грезддэз: Ыджыт Сидӧр да Учӧт Сидӧр


Шайтановка (ю).
Шайтановка – неыджыт юок Перем ладорись Коми кытшын, Кувалӧн шульга вож.
Юыс – ? км кузя. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Шайтановка уссёын сулалӧ Васюк грезд.


Шаньшор (Кӧчладор район).
Шаньшор — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Шаньшорыс сулалӧ Кӧч посадсянь лунвыв-рытвылӧ 19 км ылынаын, Янчер ю дорын.
Ордча грезддэз.
Шаньшоркӧт ордчӧн, лунвылас, сулалӧ Усь Янчер посёлок да сы сайын трак кузяс ӧні отиртӧм ни Киршин грезд. Трак кузя эшӧ ылӧжык кӧ асыввылӧ мунан, 3-4 км ылынаын петас Гаинчи грезд. А сідзту Шаньшор гӧрӧр быдлаын сьӧд вӧр.
Отир.
Шаньшорын оліссезлӧн лыдыс медбӧрья нёльдас годӧн чинӧма сизимпӧв. 2009 во пондӧтчикӧ татӧн олісӧ 19 морт, кӧдна видзисӧ 11 горт, кӧть эшӧ 1970 годӧ грездсис лыддисӧ 141 мортӧс.


Шать.
Шать этӧ сьӧм Рочмуын, Беларусьын, Днестрдорын.


Шведму.
Шведму (сідзжӧ Сверье, швед кыв вылын Sverige, рочӧнжык Швеция) – швед отирлӧн ыджыт канму Ойвыв Европаын, Скандинав кӧдж вылын. Ыждаыс сьӧрті сія сулалӧ витӧт местаын Европаат.
Ордчӧн Шведмукӧт куйлӧны: Суоми – асыввылас, Норвег – рытвылас, Данмарк (ва сайын) – лунвылас. Асыввылас Шведму петӧ Балты саридз дорӧ.
Шведму пырӧ Ӧтласа Европаӧ (1995 во) да Шенген зонаӧ.


Швейцарму.
Швейцарму (нем. Schweiz, фр. Suisse, ит. Svizzera, рмч. Svizra, рочӧнжык Швейцария) – мезмыт канму Европа шӧрын, куйлӧ Альпа керӧссэзын, саридз дорӧ оз пет.
Ордчӧн Швейцармукӧт куйлӧны: Франс рытвылын, Немечму войвылын, Австрия да Лихтенштайн асыввылын да Италья лунвылын.


Шипичинчи (Кӧчладор район).
Шипичинчи — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія вӧлі Кӧч сельсоветын.
Шипичинчиыс сулалӧ Кӧч посадсянь лунвыв-рытвылӧ 7 км ылынаын.
Ордча грезддэз.
Шипичинчисянь лунвылӧ 1,5 км ылынаын сулалӧ Каз грезд, сыбӧрын — Дуров да Шорша, лунвыв-рытвыласжык трак кузяс — Лобоз, Петрушин да Гаинчи. Ылынкодь ойвылас кӧ трак кузя мунны, петӧ Октябскӧй посёлок да Кӧч посад, ойвыв-рытвылас, нюр сайын — грезддэз Васькин да Тарас.
Отир.
Шипичинчиын оліссезлӧн лыдыс медбӧрья нёльдас годӧн чинӧма невна не нёлись. 2009 во пондӧтчикӧ татӧн олісӧ 25 морт, кӧдна видзисӧ 10 горт, кӧть эшӧ 1970 годӧ грездас вӧлі 96 морт.


Ширись.
Ширись (Pb), рочӧнжык свинеч - сія химияись 82-ӧд ӧтувтор. Дорсян металл, чочком рӧма. Топыта - 11,35 г/см³. Сылӧтан шонтӧг - 600,65 K.


Шлян (Юсьва район).
Шлян (рочӧнжык Калинина) — Перем ладорись Коми кытшын, Юсьва районас грезд (деревня). Грездыс сулалӧ Арашор ю дорын.
Шляныс пырӧ Карпов посадмуӧ.


Шомкор.
Шомкор (лат. "Rumex", рочӧн "щавель") – ӧтік- нето унавося быдмас увтыр гречугакоддьӧммэз котырись. Овлӧ турун нето куст кодьӧн. Корыс шомкорыслӧн кузь.
Шомкор увтырӧ пырӧны 150-200 вид, кӧдна быдмӧны Евразияын, Африкаын, Ойвыв да Лунвыв Америкаын. Роч муын, унажыксӧ европаладорас, пантасьӧ 70 мымда вид.


Шомувтыр.
Шомувтыр (C), рочӧнжык углерод - сія химияись 6-ӧд ӧтувтор. Абу металл. Шомувтырыслӧн чорыт мӧдкодьсялӧммезісь бура тӧдсаӧсь графит да алмаз. Сідзжӧ быдӧнным тӧдамӧ шом да са. Топытаыс (графит формаын) - 2,25 г/см³. Сылӧтан шонтӧг - 3 820 K.


Шондігорт (Удора район).
Шондігорт (рочӧжык Солнечнӧй) – посёлок Коми Республикаись Удора районын, Благоев кармуын. Куйлӧ Удора район рытвылын, Благоев кароксянь 5 км ылынаын.
Этимология.
"Шондігорт" – калька роч ним вылісь ("Солнечнӧй").
История.
Посёлок Шондігорт вӧлі осьтӧм 1970 годӧ, нояб 19 лунӧ. 1979 воын татӧн олӧмась 287 морт, 1989 годӧ – 589 (ны коласісь 66% комиӧсь, 21% рочӧсь). 1995 годӧ лоис 617 морт, 1998 кольччис 422 морт (154 горт), 2000 воын – 393 морт (150 горт).
Инфраструктура.
Ӧні посёлокас эм пондӧтчан школа-сад, почта, магазиннэз, клуб, вӧрлэдзан уджаиннэз.
Отир.
2009 годӧ Шондігортын олісӧ 335 морт.


Шорша (Кӧчладор район).
Шо́рша — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія пырис Кӧч сельсоветӧ.
Шоршаыс сулалӧ Кӧч посадсянь лунвыв-асыввылӧ 10 км ылынаын.
Ордча грезддэз.
Шоршакӧт топ сулалӧ Дурӧв грезд, мытын ойвылас да асыввылас — грезддэз Каз, Лобоз, Шипичинчи да Гаинчи, ылынкодь ойвылас, матісь трак кузя кӧ мунны, петӧ Кӧч посад, лун-асыввылас — Ташка грезд.
Отир.
Шоршаын оліссезлӧн лыдыс медбӧрья нёльдас годӧн чинӧма некӧ куимпӧв. 2009 во пондӧтчикӧ татӧн олісӧ дзир 56 морт, кӧдна видзисӧ 22 горт, кӧть эшӧ 1970 годӧ грездас вӧлі 147 морт.


Штиприя.
Штиприя (сідзжӧ Албанму, штиптар кыв вылын Shqipëria, рочӧнжык Албания) – штиптар отирлӧн канму лунвыв-асыввыв Европаын, Балкан кӧдж вылас. Мезмыт канмуӧн Штиприя лоис 1912 годӧ Осман империя увтісь мезмӧтчӧмӧн.
Штиприя межаасьӧ Элладакӧт лунвылын, Македониякӧт да Косовкӧт асыввылын, Цӧрнагоракӧт ойвылын. Рытвылас Штиприясянь гыасьӧ саридз. Лун-рытвылас Штиприя петӧ Ион саридз дорӧ, а ой-рытвылас – Адриатика саридз дорӧ.


Шудья (Лолӧгӧ усян ю).
Шудья (важынжык – Шуддю) – неыджыт юок Перем ладорись Коми кытшын, Кӧсваӧ усян Лолӧглӧн веськыт вож.
Шудьялӧн кузяыс – 27 км. Бассейныс – 75 км² ыжда.
Юыс кынмӧ октяб помын, а оссьӧ – апрель помын.
Шуддя (нето Шуддю, Шудъю) нимсӧ новйӧны уна юэз Коми муын.


Шырволь.
Шырволь (язьвин "Шөрволь";) этӧ грезд Рочмуын, Перем ладорлӧн Вишера районын.


Ыджыт Бритму.
Ыджыт Бритму да Ойвыв Ирму Ӧтлаӧтан Короляин (дженытжык – Ыджыт Бритму нето Ӧтлаӧтан Короляин, инглиш кыв вылын Great Britain нето United Kingdom, рочӧнжык Великобритания нето Соединённӧй Королевство) – важынся вына канму Рытвыв Европа дорын, Ыджыт Бритму ді вылын. Бритму видзӧ ас кипод увтын ойладорас Скотланд, Оркней да Гебрид діэз, лунвылын – Норман діэз да сэсся эшӧ вит сюрс мымда поснитжык діок, а сідзжӧ веськӧтлӧ Ирму ді ойвыв-асыввылын, кытӧн куйлӧ сылӧн провинция Ойвыв Ирму. Этія провинция межаасьӧ мезмыт Ир республикакӧт, кӧда петіс Брит Ӧтувтчӧмись 1949 годӧ. Сідз-ту Ӧтлаӧтан Короляинын талун нёль тор: Ингланд, Скотланд, Кӧмры да Ойвыв Ирму.
Асыввывсянь Ыджыт Бритму пӧлӧн куйлӧ Ойвыв саридз, лунвывсянь – Ла Манш да Па дэ Кале виссэз, кӧдна мӧдӧрын, континентас, му видзӧ Франс. Рытвывлань Ыджыт Бритму вадӧр шӧр пӧлӧн куйлӧ Ир саридз, а ойвывсянь, рытвывсянь да лун-рытвывсянь – Атлантика океан.
Ыджыт Бритму – ӦВК-ись Повтӧг олан сьӧрті советын пырся инвидзись, пырӧ НАТО-ӧ да Ӧтласа Европаӧ.


Ыджыт Коча (Кӧчладор район).
Ы́джыт Ко́ча (рочӧнжык Большӧ́й Ко́ча) — Перем ладорись Коми кытшын, Кӧчладор районас посад, Коча посадмулӧн веськӧтлан шӧрин.
Ыджыт Кочаыс сулалӧ Кӧч посадсянь ойвыв-асыввылӧ 21 км ылынаын, Онолва ю шульга ладорын.
Ордча грезддэз.
Ыджыт Кочакӧт ордчӧн куйлӧ Учӧт Коча. Онолва кузя катытынжык — Маскаль грезд. Ыджыт Кочасянь рытвылас сулало Ыджыт Пальник грезд, ойвыв-асыввылас — Абрам, лунвыв-асыввылас — Дзельгорт, лунвылас — Ош, лунвыв-рытвылас — Вежайка.


Ыджыт Парья (ю).
Ыджыт Парья – неыджыт ю Перем ладорись Коми кытшын, Кӧсваӧ усян Лолӧглӧн шульга вож.
Ыджыт Парьялӧн кузяыс – ? км. Бассейныс – ? км² ыжда.
Юыс кынмӧ октяб помын, а оссьӧ – апрель помын.
Уссёын сулалӧ Сергеевскӧй посёлок.


Ыджыт Сфинкс.
Ыджыт Сфинкс этӧ медваж Муын монумент скульптура.


Ыджытшор (Иньваӧ усян ю).
Ыджытшор – неыджыт ю Перем ладорись Коми кытшын, Иньвалӧн веськыт вож. Котӧртӧ Иньва катытас.
Юыслӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Ырӧш.
left Ырӧш (язьвин "орөш") этӧ сёян.


Ыргӧн.
Ыргӧн (Cu) - сія химияись 29-ӧд ӧтувтор. Дона металл, веж-гӧрд рӧма. Дорсяна. Топытаыс - 8,96 г/см³. Сылӧтан шонтӧг - 1356,6 K.


Эжӧр.
Эжӧр () – этӧ быдмас.


Эжва (ю).
Эжва (рочӧн – Вычегда) — Коми Республикаын да Кардор лапӧлын ыджыт ю, кӧда усьӧ Вынваӧ.
География.
Эжваыс 1130 км кузя, а бассейныс 121 сюрс км² ыжда.
Мувывтор аркмӧма йы кыссьывлӧм дырни, а тодиль – Ойвыв саридз медбӧрьяись бӧрыньтчикӧ. Муыс волькыт, шӧрӧт вылынаэз – 120–150 м. Ю оллез паськытӧсь, аллювиӧсь оллез векнитӧсь, террасатӧмӧсь. Бассейныс тэчсьӧма перем кадся пуксьӧссэзӧн (сёйез, мергеллез), изшомвевья извеснякӧн, юра да мел кадся породаэзӧн, кӧднӧ вевттьӧны нельӧттор кадся пуксьӧссэз.
Бассейн муыс вӧрсялӧм: пармаын быдмӧны кӧз, пожум, кыдз. Ӧддьӧн унаӧсь нюррез (нюрсялӧм 18,6%-ӧдз). Ӧрыс чукыля, ю пӧліньыс неыджыт (0,000162).
Эжва пондӧтчӧ Тиман мусюр лунвыв пом дорись Дзур нюрын кык шор (Лунвож да Войвож) ӧтлаасьӧмсянь, а усьӧ Вынва юӧ Пырас (Котлас) кар дынын.
Юыслӧн торрез.
Шуӧны "Кытыт Эжва" йылісь (йывсяняс Нем уссёӧдз, 246 км), "Шӧрӧт Эжва" йылісь (Немдінсянь Сыктыв уссёӧдз, 489 км) да "Кывтыт Эжва" йылісь (Емва дінсянь аслас уссёӧдз).
Катытас Эжвалӧн бассейныс – кырӧтӧм мыссэза плато, саридз вевдӧрсянь кӧ лыддьыны – 200–250 м вылына. 150–200 метра пасьта оль лажмалӧ 20–40 метраӧдз. Юыс чукыля, уна коськ, лажмытін, ваыс котӧртӧ чожа (0,6–0,7 м/сек лоӧ визулыслӧн перытаыс). Юыс 15–20 метрасянь 80-100 метраӧдз пасьта, шӧрӧт пыдына – 3 м (медджуджытін – 10 м). Тыртчӧ юыс унажыксӧ сылан лымӧн (43–48 %). Ыджыт пайсӧ пуктӧны и муувтся ваэз (35-40 %-ӧдз), мыля му пытшкыс татӧн тэчӧма карст аркмӧтан породаэзӧн (извесняккез, доломит). Ваыслӧн ыждаыс Помӧсдін дорын 49,6 м³/сек.
Шӧрӧт Эжвалӧн бассейныс босьтӧ паськыт волькытін Тиман керӧссэз да Ойвыв мыссэз коласын. Катытланьсянь ю котӧртӧ Керчомья оль кузя, кӧда куйлӧ Нем вылынін да Джеджым парма коласын. Кывтытланяс юыс кывтӧ паськыт волькыт увтасӧттяс, кӧда лёка нюрсялӧм. Веськыт ладорын юсянь эмӧсь ыджыт тыэз (Донты, Синдор ты). Зораммӧма карст (Нем, Ойвыв Кӧтйӧм, Емва пӧлӧн). Ольыс 10 км пасьта. Адзыс (поймаыс) паськыт, унажыксӧ кыкладорся; татӧн уна ласта (видз), нюр, полойез (виссэз), орӧмваэз. Ӧрыс 100-680 м пасьта, пыдӧсыс кӧдза сора лыаись да сёймуись, абу зумыт, эм уна перекат, лажмытін да ді (остров). Перекаттэзын пыдынаыс 0,5 метраӧн, вомынын (плёсын) – 1,5–5 метраӧдз. Гожумся кӧс дырни визулыс мунӧ 0,3–0,6 м/сек перытаӧн, ыджытва дырни перытаыс лоӧ 1,5–1,8 м/сек. Эжва пырӧ сэтшӧм юэз чукӧрӧ, кӧдналӧн менандрируйтӧмыс абу на чулалӧм. Ваыслӧн ыждаыс вежласьӧ 162 м³/сек-сянь (Немдін) 601 м³/сек-ӧдз (Сыктывкар). Вердчан понда васӧ медуна сетӧ сылан лым (60 %–ӧдз), зэрыслӧн пай – 15–30 %, грунт ваэзлӧн – 15–35 %. Тулысся ытва дырни юыс лэбӧ шӧрӧт межень тшупӧтся вылӧжык кынымкӧ метраӧн (Сыктывкар дынын – кыксянь кватьӧдз метраӧн), эта коста сія вӧтьӧ адзсӧ (поймасӧ) уна километра пасьта.
Кывтыт Эжвалӧн ландшафт да гидрологияыс Шӧрӧт Эжвалӧн кодь жӧ. Ваыслӧн ыжда уссёын – 1160 м³/сек.
Кӧзяйство.
Эжва – кылӧтан ю. Кораббез ветлӧны тулыснас Вӧльдінӧдз (959 км), гожмунас да арнас – Кулӧмдінӧдз (693 км).
Ӧрыс ӧддьӧн вежласьӧ, лыаэз ветланаӧсь. Эта сьӧрті Эжва Рочмуын медодзза юэз лыдын лоӧ.
Медгырись ӧзыннэз: Совдор, Еринь, Межӧг, Айкатыла, Сыктывкар, Кулӧмдін.
Мукӧд вожжес Эжвалӧн ӧддьӧн коланаӧсь кӧзяйство понда, (чими кульмӧ да): Войвыв Кӧтйӧм, Емва дмд.


Эзісь.
Эзісь (Ag) - сія химияись 47-ӧд ӧтувтор. Дона металл, чочком рӧма. Дорсяна. Топытаыс - 10,5 г/см³. Сылӧтан шонтӧг - 1 235,1 K.


Эллада.
Эллада (эллин кыв кыв вылын Ελλάδα [eˈlaða], рочӧнжык Греция) – эллин отирлӧн канму лунвыв-асыввыв Европаын, Балкан кӧдж вылас. Элладаыслӧн история чулалӧ миян эра пондӧтчан сайсянь. Ӧння кадӧ канмуыс аркмис 1821 годӧ Осман империя увтісь мезмӧтчӧмӧн.
Эллада межаасьӧ мӧдік канмуэзкӧт токӧ ойвылас. Татӧн сыкӧт ордчӧн куйлӧны Штиприя, кӧркӧся югослав республика Македония, Бӧлгария да Тюркия. Мӧд ладоррезсянь Эллада кытшӧвтӧм саридззезӧн. Асыввылас гыасьӧ Эгеида саридз, рытвылас – Ион саридз, лунвылас – Крит саридз да Мушӧр саридз.
Эллада му вылын чужӧма рытвывся цивилизация, татӧн аркмӧмась и медодзза демократияэз.
Республика пырӧ Ӧтласа Европаӧ да НАТО-ӧ.


Эрзя кыв.
Эрзя кыв этӧ Мордовия Республикаын каналан кыв. Сійӧн сёрнитӧ Мордовия Республикаса ӧтиныс вужотиррез - эрзя йӧз (матӧ 614,3 сюрс морт).


Эспання.
Эспання (эсп. España, кат. Espanya, баск Espainia, рочӧнжык Испания) – мезмыт канму лунвыв-рытвыв Европаын, Ибер кӧдж вылын.
Межаасьӧ рытвылас Португалкӧт, ойвылас Франскӧт да Андорракӧт, лунвылас брит колония Гибралтаркӧт да Магрибкӧт (Ойвыв Африкаын). Рытвылас Эспанняыс петӧ Атлантика океан дорӧ, асыввылас – Мушӧр саридз дорӧ.
Канму пырӧ ӦВК-ӧ, Ӧтласа Европаӧ да НАТО-ӧ.
География.
Эспання босьтӧ Ибер кӧджлісь ыджытжык торсӧ. Асыввылын сія петӧ Мушӧр саридз дынӧ, кытӧн эшӧ важся кадӧ зорамис саридз кузя уялӧм, а рытвылын сія петӧ Атлантика океан дынӧ, кӧда вӧлі первуись вуджӧма Коломбо веськӧтлӧм увтын эспаннёл кораббезӧн.
Ойвылын Эспаннялӧн визир мунӧ Пирена керӧссэз кузя, а лунвылын сійӧ торйӧтӧ Африкасянь векнитик (14 км пасьта) Гибралтар вис. Этія висыс ойвыв вадорын сулалӧ англичаналӧн изкар да порт Гибралтар, а лунвыв вадорын – эспаннёл порт Сеута.
Эспання тэчасӧ пырӧны сідзжӧ Балеар діэз.
Рельеф да ваэз.
Эспання ойвылын сулалӧны том кӧрӧм керӧссэз – Пиренаэз, кӧдна кӧджсӧ торйӧтӧны материк дынсянь. Нія аркмӧмась кынымкӧ параллель нёжа излёдзись. Ны коласісь медыджытыс лэбтісьӧ Эспання да Франсузму визир коласын; сылӧн пиня мусюррез вевттьӧмӧсь пырся лыммезӧн; ӧті-мӧділаын лэдзчисьӧны йыаэз, кӧдна асланыс ыждаӧн уна учӧтжыкӧсь альпавывся йыаэзся. Пиренаэзлӧн кӧрӧм виззез нюжалӧны и Кантабрия керӧссэзын.
Эспання лунвылын кыссьӧны Андалусия керӧссэз, кӧдналӧн медшӧрӧт лёдзыс Сьерра Невада; ны вылын лымыс куйлӧ гожум шӧрӧдз.
Ибер кӧджлісь ыджытжык тор босьтӧ ӧддьӧн паськыт массив, кӧдалӧн волькытжыкиныс шусьӧ Месетаӧн, – эспаннёл кыв вылын эта лоӧ «пызан». Месеталӧн вевдӧрыс волькыт, волькӧтӧма не ӧтік век сьӧрна; важынся кадӧ сэтӧн вӧлісӧ ӧддьӧн вылын керӧссэз. Ӧні Месета вевдӧрас лэбтісьӧны токӧ невылын уськӧса керӧссэз, Сьерра Гвадаррама да мӧдіккез, кӧдна янсӧтӧны Месетасӧ кык джуджытін вылӧ: Важ Кастилля да Виль Кастилля. Джуджытіннэзлӧн ӧтласа покатыс лажмалӧ рытвывлань, кытчӧ визывтӧны юэз: Дуэро, Тахо, Гвадиана. Океан дынӧ лэдзчисикӧ нія вуджӧны ыджыт коськкез. Сія жӧ ладорӧ Андалусия лажмытін кузя визывтӧ и Гвадалквивир. Андалусия лажмытін аркмис уськӧссэзсянь му кора лэдзчисьӧм понісь. Му кора лэдзчисьӧмсянь аркмис и Арагон лажмытін, кӧда кузя визывтӧ ю Эбро.
Колана шедтассэз.
Эспаннялӧн му пытшкыс ӧддьӧн озыр кӧртовӧй да ыргӧн рудаэзӧн, ӧддьӧнжыксӧ ойвылын, Кантабрия керӧссэзын, да лунвылын, Андалусия керӧссэзын, а сідзжӧ Гвадиана ю кыкнан вадорын. Эспанняыс озыр и изшомӧн – Астурияын – сэсся, ртутьӧн, свинечӧн да эзысьӧн.
Климат, быдмассэз да пода.
Климат сьӧрті да быдмассэз сьӧрті Эспання юксьӧ мускыт (уль) да кӧс лапӧввез вылӧ. Мускыттэс куйлӧны ойвыв-рытвылын да Бискайя курья вадорын. Сэтчин пыр енӧжӧттяс рытвывсянь кыссьӧны кымӧррез да киссьӧны зэррез; керӧс потассэзын шумитӧны визыввез; покаттэз вылын веж видзӧны бур видззез да быдмӧны вуджӧра вӧррез – улын каштанісь, вылынжык тыпуись да букись, а эшӧ вылынжык – пожума вӧррез. Климатыс небыт, мускыт да шоныт, вачкисьӧ Франсузмуісь Бретань климат вылӧ.
Эспання джуджытіннэз вылын климатыс небыта континентвывся. Тӧввез, кӧдна пӧльтӧны океан вывсянь, кольӧны кӧдж вылас вылын доррезӧ уна ульсӧт, а пытшкись лапӧввезӧ локтӧны кӧсӧсь. Енӧжваэз сэтчин усьӧны тӧвся год джынӧ, кӧр Эспання пыр мунӧны циклоннэз да вайӧтӧны зэр нето лым. Гожумӧн жӧ сэтчин сулалӧны жаррез да лёка кӧс погоддя. Этасянь Эспанняын юэз гожумнас ӧддьӧн косьмӧны и судноэз ветлӧм понда дугдӧны лӧсявны.
Джуджытіннэз вылын быдмассэз йылӧны умӧля; Эспання лунвыв-асыввылын уна места босьтӧны альфа турунӧн да бытшкасян кустарниккезӧн лёк степпез.
Альфа, вачкисьӧ ковыльлань, лоӧ бур вердасӧн баляэз понда нельки сэк, кӧр сія косьмӧ сулалікас. Сійӧн, мыля листтэс сылӧн ӧддьӧн кузьӧсь да топытӧсь, сія мунӧ геззэз, куддэз да сандалийез кыйӧм вылӧ, мунӧ сідзжӧ медбур бумага сорттэз керӧм вылӧ.
Андалусия лажмытінын, кӧда куйлӧ кӧдж лунвыв-рытвылын, да Мушӧр саридз вадорын климатыс субтропикся – кынмывтӧм да зэра тӧлӧн и зэртӧм да жар гожумӧн. Муыс – гӧрдмусин. Сэтчин быдмӧны оливаэз, рожки пуэз да пробка тыпуэз, кӧдна матын Пиренаэз дынын Каталунняын аркмӧтӧны ыджыт вӧррез. Лунвыв вадорын быдмӧны финика пальмаэз и нельки сакара тростник – этӧ Европаын медшоныт места.
Отир.
Эспанняын оліссезлӧн топытаыс ӧддьӧн неӧткодь: кӧс джуджытіннэзын да керӧса массиввез вылын отирысыс олӧ уна шочжыка, нежели саридз дорын да ю оллезын.


Эст кыв.
Эст кыв ("eesti keel") этӧ Эстмуын каналан кыв. Сійӧн сёрнитӧ Эстмуись вужотир - эст йӧз (матӧ 1 млн. морт).


Эстму.
Эстму (ас кыв вылын Eesti, рочӧнжык Эстония) – эст отирлӧн канму Асыввыв Европаын, Балты саридз дорын. Канмуыс эсттэзлӧн аркмис 1918 годӧ, но 1940–1941 да 1944–1991 воэзӧ сія вӧлі Советскӧй Союз увтын, а 1941–1944 годдэзӧ – Куимӧт рейхын. Бӧр мезмыт канмуӧн Эстму лоис вӧлись 1991 годӧ, СССР разьсикӧ.
Талун Эстму межаасьӧ кык канмукӧт: асыввылас куйлӧ Рочму, а лунвылас Латвия. Рытвылас канму петӧ Рига курья дорӧ, а ойвылас Фин курья дорӧ. Фин курья пыр Эстму йитчӧ Суомикӧт, а Балты саридз пыр – Шведмукӧт.


Юксьӧв посадму.
Юксьӧв посадму () — веськӧтлан юкӧт Перем ладорись Коми кытшын, Кӧчладор районас.
2009 во кежӧ татӧн вӧлі ӧтік посад, кык посёлок да сизим грезд (деревня). Оліссез —, кӧдна видзӧны.
Посадмулӧн шӧрин — Юксьӧв посад. Медыджыт оланін туйӧ лыддиссьӧ Усь Силайка посёлок, кытӧн олӧны.
Посадмуись веськӧтланлӧн адрес: 619327, Юксьӧв посад. Тел. 8 (34293) 9-22-19.
Юралісьыс: Утробин Василий Климентьевич.


Юль.
Юль Эксай де Берри Часословасын
Юль этӧ тӧлісь.


Юм (ю).
Юм – ыджыткодь ю Перем ладорись Коми кытшын, Юрла районас. Кӧсвалӧн веськыт вож.
Юмлӧн кузяыс – 178 км. Бассейныс – 411 км² ыжда.
Ваыс йысялӧ октяб помын, а оссьӧ – апрель помын.
Ю дорын сулалӧ Юм посад да грезддэз: Галечник, Берёзов, Крысанов, Келич.


Юнь.
Юнь Эксай де Берри Часословасын
Юнь этӧ тӧлісь.


Юракыв.
Юракыв (подлежащӧй) — сёрникузяын под видзан юкӧт, кӧда мыччалӧ, кин йылісь нето мый йылісь мунӧ сёрниыс, да кӧда видзӧ очакыв "кин? " ("киннэз? "), "мый? " ("мыйез? ") юасяннэз вылӧ.
Юракыв унажыксӧ овлӧ нимтан кӧртаса эманимӧн. Юракыв рольын овлӧны сэтшӧм сёрни торрез, кӧдна петӧны эманиммес туйӧ.
Юракылӧн вермас лоны и кывтэчас: "тійӧ куимнанныт" (мортіна нимвежлас ӧтлаын ӧтувтан лыднимкӧт), "нія асьныс" (мортіна нимвежлас ӧтлаын мортін вынмӧтанакӧт), "айӧ вонӧкӧт", "мійӧ Толиккӧт" (нимтан кӧртаса эманим либо нимвежлас ӧтлаын эманимкӧт, либо нимвежласкӧт ӧтлаӧтан кӧртасын), "вит велӧтчись" (эманим кодя лыднимкӧт), "Балты саридз" (неторьясян кывтэчас).


Юрла район.
Ю́рла район (рочӧнжык Ю́рлинскӧй район) – веськӧтлан юкӧт Перем ладорись Коми кытшын. Куйлӧ Кӧсва ю катытын, Кудымкар–Гайна автотуйсянь кыкнан ладорын.
Юрла районын куим посад - Юрла, Усь Зула да Юм, кыкьямыс посёлок да 81 грезд (деревня).


Юрсигусь.
Юрсигусь () - сія геббез чукӧрись подаок.


Юсь.
Юсь () - сія ва выв кай.


Юсьва (ю).
Юсьва (шуӧны сідзжӧ Юсва) – ыджыткодь ю Перем ладорись Коми кытшын, Иньвалӧн веськыт вож.
Юыслӧн кузяыс – 125 км. Бассейныс – 425 км² ыжда.
Ваыс кынмӧ октяб помын, а оссьӧ – апрель помын.
Ю дорын эм уна олан ин, ны коласын посаддэз: Верх Юсьва, Мелюкин, Юсьва да грезддэз (деревняэз): Юсьвадор, Бормотовчи, Сельков, Косогор, Гайшор, Канамовчи, Бурлова, Мутшак, Позагорт, Чубаров, Бадзӧв, Жганёв, Белюков, Мосин, Черемнов.


Юсьва посадму.
Юсьва посадму (рочӧнжык – Юсьвинскӧй сельскӧй поселеннё) – веськӧтлан юкӧт Перем ладорись Коми кытшын, Юсьва районас. Аркмис кӧркӧся Юсьва, Каринчи, Мелюкин да Бажина сельсоветтэзісь муэз ӧтлаӧтӧмӧн.
2009 во кежӧ татӧн вӧлі кык посад да 52 грезд (деревня). Оліссез – 7554 морт, гортвидзаннэз 2536-а.
Посадмуись шӧрин – Юсьва посадын. Веськӧтланлӧн адресыс – 619170, Юсьва, Гӧрд Армия нима туй, 18. Тел. (834246) 2–73–52.
Юралісьыс – Гордеев Михаил Серафимович


Юсьва район.
Юсьва район (рочӧнжык Юсьвинскӧй район) – веськӧтлан юкӧт Перем ладорись Коми кытшын. Куйлӧ Коми кытшыс лунвылын, Иньва ю кывтытын да Кама дорын.
Аркмӧтӧм февраль 25 лунӧ 1925 годӧ.
Ыждаыс 3100 км2. Межаасьӧ рытвылын да ойвылын Кудымкар районкӧт, лунвылын – Ильинскӧй да Карагай районнэзкӧт, асыввылын – Добрянка да Совдор районнэзкӧт.
Районын лыддьӧны 148 олан ин, ны коласын 10 посад, 8 посёлок да 130 грезд (деревня). Олӧны 22,2 сюрс морт (2009.01.01). Ны коласын: комиэз – 54,3 %, роччез – 43,2 %.
Веськӧтлан шӧрин – Юсьва посадын.
Юсьва посадсянь Кудымкарӧдз – 26 км, Перемӧдз – 270 км, медматын ӧзынӧдз (Майкар) – 61 км.
Район вылын юралісьыс – Евсин Михаил Николаевич (2010 восянь).
Янсалӧм.
Одзжык районын вӧлі 16 веськӧтлан юкӧт, ны коласын 2 поссовет: Майкар да Пожва гӧгӧр и 14 сельсовет: Аксёновчи, Бажина, Дӧйӧг, Каринчи, Карпов, Кама, Киминчи, Крокалёв, Купрӧс, Мелюкин, Ӧнтипинчи, Ӧнь, Тукачёв да Юсьва посаддэз гӧгӧр.
География.
Му вевдӧр сьӧрті – волькыткодь мысаин, лунвылӧттяс нюжвидзӧны Кымайыв вылынінлӧн лажмытик мусюррез, а шӧрӧттяс куйлӧ Обва-Иньва волькытін, ойвылын лэбӧны Кондӧс мыссэз.
Медкузь ю районын - Иньва. Иньваӧ усьӧны Юсьва, Истер, Веськыт Ык да Шульга Ык, Дӧйӧг, Пӧй, Исыв, Ӧнь. Асыввылын районыс петӧ Кама вавидзан дорӧ. Камаӧ усьӧны юэз Пожва да Чормоз. Мӧдыс токӧ пондӧтчаннас визывтӧ район лунвылоттяс.
Юсьва районісь мувывторсӧ 70 % вылӧ вевттьӧны кӧзъяиннэз да ньывпуа вӧррез, тэлляын быдмӧны посниткорья пуоккез да нинпу.
Вӧр-ва дорьяніннэз: ботаника сьӧрті – 1, ландшафт сьӧрті – 6-а.
Мупытшся шедтасэз: мусир, минерал ваэз, песӧка-гравия сорас, сёй, торф.
Рытвывсянь асыввылӧ район му кузя мунӧ асфальтӧсь автотуй Кудымкар – Пожва.
Олан иннэз.
Омӧн район пасьта ӧні сулалӧны 148 олан ин. Статус сьӧрті ны коласын торьясьӧны 10 посад, 8 посёлок да 130 грезд (деревня).
Видзӧт сідзжӧ.
Перем ладорись Коми кытш
Юсьва


Юшков Геннадий Анатольевич.
Юшков Геннадий Анатольевич (комиӧнжык Толь Гень) – коми гижись, оліс 1932–2009 годдэзӧ. Гижис зыряна нёж комиӧн.
Олан туй.
Толь Гень чужис 1932 март 14 лунӧ Сыктывдін районісь Час сельсоветын, Сітбар сиктас. Велӧтчис горт посадас да Сыктывкарись 12’ школаын. 1958 годӧ помаліс М. Горький нима литературнӧй институт, уджаліс Коми АССР-ись гижись котырын литконсультантӧн, «Войвыв кодзув» журналын кыввидзись секретарӧн. СССР-ись гижись котырӧ сійӧ босьтісӧ 1961 годӧ.1978 восянь да 1993 годӧдз Г. А. Юшков вӧлі Коми АССР-ись гижись котырын юралісьӧн. Куліс гижисьыс Сыктывкарын 2009 декаб 20 лунӧ.
Гижан удж.
Толь Гень вӧлі тӧдса кыдз поэт, прозаик да драматург. Медодзза кывбурсӧ публикуйтіс 1952 воын "Войвыв кодзув" журналын. 1959 годӧ сылӧн петіc медодзза небӧг. Уна во сьӧрна Коми республикаись драма театрын мыччалісӧ "Сизимӧд председатель", "Макар Васька – сиктса зон", "Кыськӧ тай эмӧсь" пьесаэз сьӧрті спектаккез. Висьттэзын, повессезын да романнэзын гижись бергӧтчӧ отир олӧмын меддонаыс дынӧ, осьтӧ коми мортыслісь ассяма мывкыдсӧ. Гижӧттэс Толь Геньыслӧн вуджӧтӧмӧсь роч да мӧдік кыввез вылӧ.


Ябыр.
Ябыр () – сія кай, кӧдӧ коми отир сідзжӧ шуӧны сьӧдкай. Этія кай понда тулыснас керӧны кайпоззэз.


Ягшорка (Лолӧгӧ усян ю).
Ягшорка – неыджыт юок Перем ладорись Коми кытшын, Кӧсваӧ усян Лолӧглӧн шульга вож.
Ягшоркалӧн кузяыс – ? км. Бассейныс – ? км² ыжда.
Ваыс йысялӧ октяб помын, а оссьӧ – апрель помын.


Ядьва (Юсьваӧ усян ю).
Ядьва – неыджыт юок Перем ладорись Коми кытшын, Юсьвалӧн шульга вож.
Юыслӧн кузяыс – ? км. Бассейныс – ? км² ыжда.
Ваыс кынмӧ октяб помын, а оссьӧ – апрель помын.
Ю дорын сулалӧны грезддэз (деревняэз): Вылісь Ядьва, Петрованов, Доронькина, Сыскин.
Ядьваӧн шусьӧ сідзжӧ Исывлӧн веськыт вож.


Язьвинса.
Язьвинса, коми язьвинса (рочӧн – коми-язьвинцы; мӧдік ниммез: язьвинскӧй пермяккез, вишерскӧй пермяккез, коми язьвинчи) – комиэз, кӧдна олӧны Вишера районісь Язьва ю йыввезын. Баитӧны коми кывлӧн язьва диалект вылын (200 морт мымда) да рочӧн. Вера сьӧрті – кержаккез.
Татісь комиэз шуӧны асьнысӧ рочнас пермяккезӧн, а комиӧн (кӧдна эзӧ вунӧтӧ ас кыв да ас вуж) – коми утьӧр. Кыв да культура сьӧрті нія пырӧны комиэзлӧн асыввыв перем чукӧрӧ.
Медбӧрья гижӧтӧм дырни (2002 годӧ) "язьвинскӧй пермяккезӧн" шуисӧ асьнысӧ 20 мортся етшажык. Быдсӧн Вишера районісь комиэз коласын 688 морт шуисӧ сэк асьнысӧ комиэзӧн, а 198 морт – перем комиэзӧн (коми пермяккезӧн). Коми вужись петӧм мӧдік отир Вишера район пасьта сваль шуисӧ асьнысӧ роччезӧн.
1990 воэзӧ Перемись профессор Г. Н. Чагин вӧзйӧма лыддьыны Язьва дорись комиэсӧ торья отир туйӧ. Мортыс ачыс оз куж комиӧн, сійӧн лыддьӧ коми язьвинсанас и нійӧ, кӧдна вунӧтісӧ мам кыв (сідз сылӧн петӧ 2000-ӧдз 5000 мортӧдз). Профессорыс вӧзйӧм сьӧрті Перем ладорись юраліссез керисӧ торья программа, видзӧны ыджыт сьӧм, тшӧктӧны перем коми филологгесӧ лӧсьӧтӧны язьва комиэз понда торья лыддьӧтан кыв (коми-язьвинскӧй кыл), лэдзӧны эта «кыл» вылын небӧггез да мӧдӧны пуктыны коми-язьвинсаӧс перем комиэзкӧт (125 235 морт) да коми зырянакӧт (309 013 морт) ӧтвылынаӧ.


Якутму.
Якутму (тыр нимыс – Якут Республика, як. Саха сирэ, Саха Республиката) – асьюралан республика, Роч Федерация видзантор (), пырӧ Ылісь Асыввыв федерал кытшӧ.
Якутму – Роч муын ыжда сьӧрті медыджыт регион. Татын тыр ресурссэз экономика зорӧтӧм понда.
Асъюралӧм якуттэзлӧн аркмис 1922 годӧ апрель 27 лунӧ.
Чужанвуж сьӧрті тэчас.
"Национальный состав по результатам переписей населения 1939—2002 годов:"


Январ.
Январ Эксай де Берри Часословасын
Январ этӧ тӧлісь.


Янчер (ю).
Янчер – неыджыт ю Перем ладорись Коми кытшын, Кӧсвалӧн шульга вож.
Янчерлӧн кузяыс – 57 км. Бассейныс – 366 км² ыжда.
Ваыс йысялӧ октяб помын, а оссьӧ – апрель помын.
Юыс дорын сулалӧны олан иннэз: Акилов, Никитин, Шаньшор, Усь Янчер.


Яранёв (Юсьва район).
Яранё́в (рочӧнжык Яранё́ва) — Перем ладорись Коми кытшын, Юсьва районас грезд (деревня). Грездыс сулалӧ Истер ю дорын.
Яранёвыс пырӧ Карпов посадмуӧ.


Дурӧв (Кӧчладор район).
Дурӧв — Перем ладорись Коми кытшын, Кӧчладор районісь Кӧч посадмуын грезд (деревня). 2006 воӧдз сія пырис Кӧч сельсоветӧ.
Дурӧвыс сулалӧ Кӧч посадсянь лунвыв-асыввылӧ 9 км ылынаын.
Ордча грезддэз.
Дурӧвкӧт топ, лунвыв дорас сулалӧ ыджытжык Шорша грезд, ойвылас — эшӧ ыджытжык Каз, ылынжык ойвылас да асыввылас — грезддэз Лобоз, Шипичинчи да Гаинчи.
Отир.
Дурӧвын оліссезлӧн лыдыс медбӧрья нёльдас годӧн буракодь чинӧма. 2009 во пондӧтчикӧ татӧн олісӧ дзир 13 морт, кӧдна видзисӧ 3 горт, кӧть эшӧ 1970 годӧ грездас вӧлі 84 морт.


Jeanette Biedermann.
Jeanette (Jeanette Jean Biedermann) — этія Америкаса сьылісь.


Ӧтласа Европа.
Ӧтласа Европа – Европаись мезмыт канмуэзлӧн ӧтувтчӧм. 2007 восянь сыын 27 канму.


Гурин (Кудымкар район, Йӧг посадму).
Гу́рин (мукӧдыс шуӧны Гу́рина) – Перем ладорись Коми кытшын, Кудымкар районас ыджыт грезд. Сулалӧ Камашор ю дорын, Кудымкарсянь ойвылӧ 20 км ылынаын.
Ӧні Гуриныс пырӧ Йӧг посадмуӧ, одзжык вӧлі Мижуй сельсоветын, а эшӧ одзжык – Алёковчи сельсоветын.
Янсалӧм.
Гурин сулалӧ Камашор ю дорын. Ю ньылат шульга ладорыс Гуринаӧн и шусьӧ, веськыт ладорас куйлӧ с. ш. Сісьпинь. 1960 годдэзӧ Сісьпинсянь вевдӧрас – Савин грездланяс вептісӧ виль школа, кӧда гӧгӧрын чужис Виль посёлок. Сэтчӧ отирыс локтӧмась овны Ӧрепись да Вотякись.
Отир.
2009 во пондӧтчикӧ Гуринын олісӧ 354 морт, кӧдна видзисӧ 107 горт. Отирыс шусьӧны гуринчи. Памиллёэз коласын медуна Гусельниковвез, Надымоввез, Нечаеввез.
Культура.
Гуринын эм шӧрӧт школа, кытчӧ вовлӧны челядь 12 грездісь, сы лыдын и Мижуйись. Школа керкуын эм библиотека. Клуб абу.
Гуринас эм челядь сад. Татчӧ вайӧтлӧны кагаэзнысӧ не токӧ гуринчи, но и алёковчи да мижуевчи.
Кӧзяйство да быт.
Гурин муэз пырӧны Киров нима колхозӧ (шӧрин – Мижуйын). Грездын эм кык вузасянін: ӧтік сельпо да ӧтік асторья лавка,
Кӧркӧ татӧн вӧлі медпункт, ӧні Межуйись лечебницалӧн офис (амбулатория).
Ордча ландшафттэз.
Гуринасянь Кудымкарӧ мунікӧ шульга ладорын лоӧ ыджыт керӧс – Понгород. Сэтчин тшакьялӧны, а вежалунӧ гажа местаэзӧ ӧксьӧны томпӧлӧс да орсӧны ӧзтӧм бипуррез дынын.


Мижуй (Кудымкар район).
Мижу́й – Перем ладорись Коми кытшын, Кудымкар районас ыджыт грезд. Сулалӧ Йӧгва ю дорын, Кудымкарсянь ойвылӧ 18 км ылынаын.
Ӧні Мижуйыс пырӧ Йӧг посадмуӧ, одзжык татӧн вӧлі Мижуй сельсоветлӧн шӧрин.
Ордча грезддэз.
Мижуйсянь рытвылын, Йӧгва саяс сулалӧ Ермак грезд. Йӧгва пӧлӧн кӧ каян – петӧ Гурин, лэдзчан кӧ – Педӧт грезд. Мӧд ю кузя кӧ кайны, петан Чукыль грезд дынӧ.
Отир.
2009 во пондӧтчикӧ Мижуйын олісӧ 289 морт, кӧдна видзисӧ 81 горт. Отирыс шусьӧны мижуёвчи. Памиллёэз коласын медуна Кетоввез, Тупицыннэз, Сыстероввез.
Культура.
Мижуёвчилӧн челядь велӧтчӧны Гуринын. Быд челядёк олö Мижуёвскöй челядь садын.
Кӧзяйство да быт.
Мижуйын - Киров нима колхозлӧн контора. Сія колхозыс артмис 1961 годӧ куим ордча колхоз ӧтлаӧтӧм бӧрын, а одзжык матын вӧлі 11 колхоз.
Мижуйын эм медпункт. Эшō эм клуб кытöн отир быд деревняись чулöтöны кад. Клубын эм библиотека. Мижуйын кык магазин.
Гожумöн отирыс чериавлöны Йöгваын: вугыррезöн куталöны комöс (хариусöс), арöс, шулюмöс.
Ордча ландшафттэз да вöр-ва.
Заречнöй туй дын котöртö Йöгва ю, увланьжык сыö йитсьö ключ.


Леонтьев Валерий Яковлевич.
Леонтьев Валерий Яковлевич - коми сьылісь. Роч попмузыкаись кӧдзув. Чужис 1949 годӧ Усвавомын.


PT Sans.
PT Sans (ПТ Санс) — свободно распространяемый компьютерный шрифт без засечек производства ПараТайп. Поддерживает перем коми кыв.


Чукыль (Кудымкар район).
Чукыль (рочӧнжык Чукылёва) – Перем ладорись Коми кытшын, Кудымкар районас грезд. Сулалӧ ? ю дорын, Кудымкарсянь ойвыв-асыввылӧ 21 км ылынаын.
Ӧні Чукыльыс пырӧ Йӧг посадмуӧ, одзжык вӧлі Мижуй сельсоветын.
Отир.
2009 во пондӧтчикӧ Чукыльын олісӧ 32 морт, кӧдна видзисӧ 15 горт.


Мурмар (Кудымкар район).
Мурмар (рочӧнжык Мурмарова) – Перем ладорись Коми кытшын, Кудымкар районас грезд. Сулалӧ Шорйӧг ю дорын, Кудымкарсянь ойвыв-асыввылӧ ?? км ылынаын.
Ӧні Мурмар пырӧ Йӧг посадмуӧ, одзжык вӧлі Мижуй сельсоветын.
Отир.
2009 во пондӧтчикӧ Мурмарын олісӧ 76 морт, кӧдна видзисӧ 26 горт.


Алёковчи (Кудымкар район).
Алёковчи (мукӧдыс шуӧны Алёкова) – Перем ладорись Коми кытшын, Кудымкар районас грезд. Сулалӧ Шорйӧг ю дорын, Кудымкарсянь ойвыв-асыввылӧ ?? км ылынаын.
Ӧні Алёковчи пырӧ Йӧг посадмуӧ, одзжык оліс Мижуй сельсоветын. А эта вотӧдз татон вӧлі аслас сельсоветлӧн шӧрин.
Отир.
2009 во пондӧтчикӧ Алёковчиын олісӧ 153 морт, кӧдна видзисӧ 47 горт.


Ректан (Кудымкар район).
Ректан (рочӧнжык Ректанова) – Перем ладорись Коми кытшын, Кудымкар районас грезд. Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Ректаныс пырӧ Йӧг посадмуӧ.
Отир.
2009 во пондӧтчикӧ Ректанын олісӧ токӧ 4 морт, кӧдна видзисӧ 2 горт.


Додоновчи (Кудымкар район).
Додоновчи – Перем ладорись Коми кытшын, Кудымкар районас учтӧтик грезд. Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Додоновчиыс пырӧ Йӧг посадмуӧ.
Отир.
2009 во пондӧтчикӧ Додоновчиын олісӧ токӧ 14 морт, кӧдна видзисӧ 6 горт.


Ермак (Кудымкар район).
Ермак – Перем ладорись Коми кытшын, Кудымкар районас грезд. Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Ермакыс пырӧ Йӧг посадмуӧ, одзжык вӧлі Мижуй сельсоветын.
Отир.
2009 во пондӧтчикӧ Ермакын олісӧ 67 морт, кӧдна видзисӧ 21 горт.


Мов (Кудымкар район).
Мов – Перем ладорись Коми кытшын, Кудымкар районас грезд. Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Молыс пырӧ Йӧг посадмуӧ, одзжык вӧлі Мижуй сельсоветын.
Отир.
2009 во пондӧтчикӧ Молын олісӧ 80 морт, кӧдна видзисӧ 30 горт.


Камашор (Кудымкар район).
Камашор – Перем ладорись Коми кытшын, Кудымкар районас грезд. Сулалӧ Камашор ю дорын, Кудымкарсянь ойвыв-асыввылӧ ?? км ылынаын.
Ӧні Камашорыс пырӧ Йӧг посадмуӧ, одзжык вӧлі Мижуй сельсоветын.
Отир.
2009 во пондӧтчикӧ Камашорын олісӧ 52 морт, кӧдна видзисӧ 23 горт.


Габов (Кудымкар район).
Габов – Перем ладорись Коми кытшын, Кудымкар районас грезд. Сулалӧ Шорйӧг ю дорын, Кудымкарсянь ойвыв-асыввылӧ ?? км ылынаын.
Ӧні Габовыс пырӧ Йӧг посадмуӧ.
Отир.
2009 во пондӧтчикӧ Габовын олісӧ 27 морт, кӧдна видзисӧ 13 горт.


Порськок (Кудымкар район).
Порськок – Перем ладорись Коми кытшын, Кудымкар районас грезд. Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Порськокыс пырӧ Йӧг посадмуӧ, а одзжык вӧлі Йӧг сельсоветын.
Отир.
2009 во пондӧтчикӧ Порськокын олісӧ 114 морт, кӧдна видзисӧ 42 горт.


Герскан (Кудымкар район).
Герскан – Перем ладорись Коми кытшын, Кудымкар районас грезд. Сулалӧ Велва юсянь неылын, Кудымкарсянь ойвыв-асыввылӧ ?? км ылынаын.
Ӧні Герсканыс пырӧ Йӧг посадмуӧ, а одзжык вӧлі Корчёвня сельсоветын.
Отир.
2009 во пондӧтчикӧ Герсканын олісӧ 32 морт, кӧдна видзисӧ 12 горт.


Корчёвня (Кудымкар район).
Корчёвня – Перем ладорись Коми кытшын, Кудымкар районас ыджыт грезд. Сулалӧ Велва ю дорын, Кудымкарсянь ойвыв-асыввылӧ ?? км ылынаын.
Ӧні Корчёвняыс пырӧ Йӧг посадмуӧ, а одзжык татӧн вӧлі Корчёвня сельсоветлӧн шӧрин.
Отир.
2009 во пондӧтчикӧ Корчёвняын олісӧ 337 морт, кӧдна видзисӧ 113 горт.


Сордва (Кудымкар район).
Сордва – Перем ладорись Коми кытшын, Кудымкар районас грезд. Сулалӧ Велва ю дорын, Кудымкарсянь ойвыв-асыввылӧ ?? км ылынаын.
Ӧні Сордваыс пырӧ Йӧг посадмуӧ, а одзжык сія вӧлі Корчёвня сельсоветын.
Отир.
2009 во пондӧтчикӧ Сордваын олісӧ 31 морт, кӧдна видзисӧ 16 горт.


Лячкан (Кудымкар район).
Лячкан – Перем ладорись Коми кытшын, Кудымкар районас учӧтик грезд (деревня). Сулалӧ Йӧгва ю дорын, Кудымкарсянь ойвыв-асыввылӧ ?? км ылынаын.
Ӧні Лячканыс пырӧ Йӧг посадмуӧ, а одзжык сія вӧлі Корчёвня сельсоветын.
Отир.
2009 во пондӧтчикӧ Лячканын олісӧ 15 морт, кӧдна видзисӧ 11 горт.


Боголюб (Кӧчладор район).
Боголюб — Перем ладорись Коми кытшын, Кӧчладор районісь Кӧч посадмуын учӧтик грезд (деревня).
Боголюбыс сулалӧ Кӧч посадсянь лунвыв-асыввылӧ ? км ылынаын, неылын Кӧсва дорсянь.
Ордча грезддэз.
Боголюбсянь асыввылын нач матын сулалӧ Сальник, рытвылас — Ташка, ойвыв-асыввылас — Уржа, ылынкодь ойвылас — Кокушка, лунвылас — Усь Мельничнӧй.
Отир.
Олӧны Боголюбын боголюбӧвчи. 2009 во пондӧтчикӧ нія вӧлісӧ токӧ 3 морт, кӧдна видзисӧ 2 горт.
История.
Одзжык грездыс шусис Дьяволова, сэсся нимсӧ вежӧмась. ХХ век шӧрын Боголюбын олӧмась роч отир.


Сальник (Кӧчладор район).
Сальник — Перем ладорись Коми кытшын, Кӧчладор районісь Кӧч посадмуын учӧтик грезд (деревня).
Сальникыс сулалӧ Кӧч посадсянь лунвыв-асыввылӧ 20 км ылынаын, Кӧсва (ю) дорын.
Ордча грезддэз.
Сальниксянь рытвылын нач матын сулалӧ Боголюб грезд, сы сайын — Ташка, ойвыв-асыввылас — Уржа, ылынкодь лунвыв-асыввылас — Пестерева, лунвыв-рытвылас — Усь Мельничнӧй.
Отир.
Олӧны Сальникын сальникӧвчи. 2009 во пондӧтчикӧ нія вӧлісӧ токӧ 8 морт, кӧдна видзисӧ 6 горт.
История.
ХХ век шӧрын Сальникын олӧмась роч отир.


Слепӧйӧв (Кӧчладор район).
Слепӧйӧв — Перем ладорись Коми кытшын, Кӧчладор районісь Кӧч посадмуын грезд (деревня). Одзжык сія пырис Сэпӧль сельсоветӧ.
Грездыс сулалӧ Кӧч посадсянь лунвыв-асыввылӧ 19 км ылынаын.
Ордча грезддэз.
Слепӧйӧв дынсянь медматын олан ин — Сэпӧль, куйлӧ сысянь километра мымда ылынаын лунвылӧ. Слепӧйӧвсянь рытвылын сулалӧны Кокушка да Пӧлӧзайка, ойвыв-рытвылас — Кышка да Палькояг, ойвылас — Сюльков, лунвыв-асыввылын Васькин грезд, а саясжык Гӧрд Курья посёлок.
Отир.
2009 во пондӧтчикӧ Слепӧйӧвын олісӧ 54 морт, видзисӧ 22 горт.


Сюлькӧв (Кӧчладор район).
Сюлькӧв — Перем ладорись Коми кытшын, Кӧчладор районісь Кӧч посадмуын грезд (деревня). Одзжык сія пырис Сэпӧль сельсоветӧ.
Грездыс сулалӧ Кӧч посадсянь лунвыв-асыввылӧ 21 км ылынаын.
Ордча грезддэз.
Сюлькӧв дынсянь медматын олан иннэз — Слепӧйӧв лунвылас, Вежайка ойвылас да Кышка рытвылас.
Отир.
2009 во пондӧтчикӧ Сюлькӧвын олісӧ 35 морт, кӧдна видзисӧ 12 горт.


Ош (Кӧчладор район).
Ош — Перем ладорись Коми кытшын, Кӧчладор районісь Коча посадмуын учӧтик грезд (деревня). Одзжык Ошыс пырис Коча сельсоветӧ.
Ошыс сулалӧ Кӧч посадсянь ойвыв-асыввылӧ 24 км ылынаын, Вежайка ю шульга ладорын.
Ордча грезддэз.
Кӧркӧся сельсоветлӧн шӧрин, Ыджыт Коча, сулалӧ Ош грездсянь ойвылӧ вит километра ылынаын. Вежайка ю кузя катытынжык куйлӧ Вежайка грезд, кывтытас — Дзельгорт. Нія - Ошыс дынсянь медматын олан пункттэз.
Отир.
2009 во пондӧтчан кежӧ Ош грездын олісӧ 17 морт, кӧдна видзисӧ 9 горт.


Дзельгорт (Кӧчладор район).
Дзельгорт — Перем ладорись Коми кытшын, Кӧчладор районісь Коча посадмуын кӧркӧся грезд (деревня). Одзжык Дзельгортыс пырис Коча сельсоветӧ.
Дзельгортыс сулалӧ Кӧч посадсянь ойвыв-асыввылӧ 26 км ылынаын, Вежайка ю веськыт ладорын.
Ордча грезддэз.
Кӧркӧся сельсоветлӧн шӧрин, Ыджыт Коча, сулалӧ Дзельгортсянь ойвыв-рытвылӧ кыкьямыс километра ылынаын. Вежайка ю кузя катытынжык сулалӧны грезддэз Ош да Вежайка. Ойвыв-асыввылын - Пузым. Асыввылын, дзиб вӧррез сайын Мара Пальник да Усь Онолва.
Отир.
2009 во пондӧтчан кежӧ Дзельгортын пыр оліссез абу ни вӧлӧмась, кӧть 1970 годӧ татӧн олӧмась пӧ быдса 64 морт.


Вежайка (Кӧчладор район).
Вежайка — Перем ладорись Коми кытшын, Кӧчладор районісь Коча посадмуын учӧтик грезд (деревня). Одзжык Вежайкаыс пырис Коча сельсоветӧ.
Вежайкаыс сулалӧ Кӧч посадсянь ойвыв-асыввылӧ 27 км ылынаын, Вежайка ю шульга ладорын.
Ордча грезддэз.
Кӧркӧся сельсоветлӧн шӧрин, Ыджыт Коча, сулалӧ Вежайкасянь ойвыв-асыввылӧ вит километра ылынаын. Вежайка ю кузя кывтытынжык сулалӧны грезддэз Ош да Дзельгорт. Ойвыв-рытвылын — Ыджыт Пальник, а лунвыв-рытвылын — Кышка. Лунвылас кӧ мунан туй кузя, локтан Сюлькӧвӧ.
Отир.
2009 во пондӧтчан кежӧ Вежайкаын пыр олісӧ токӧ куим морт, кӧть 1970 годӧ татӧн оліссесӧ лыддьӧмась пӧ быдса 95 мортӧс.


Мурмӧс (Юсьва район).
Мурмӧс — Перем ладорись Коми кытшын, Юсьва районісь Карпов посадмуас неыджыт коми грезд (деревня). Мурмӧс сулалӧ Иньва дорын, Юсьва посадсянь 21 км ылынаын.
Ордча грезддэз.
Мурмӧсыс сулалӧ Иньва ю шульга ладорын. Ойланяс сысянь юыссянь ылынсялӧмӧн сулалӧны грезддэз Митровчи да Петыковчи. Иньва кузя кӧ каян, петас Рудак, а сы сайын Ивучовчи. Асыввылас Мурмӧсыссянь нёль километра ылынаын куйлӧ кӧркӧся сельсоветлӧн шӧрин — Ӧнтипинчи посад.
Отир.
2009 во пондӧтчан кежо Мурмӧсын олӧмась 34 морт, кӧдна видзисӧ 14 горт.


Рудак (Юсьва район).
Рудак — Перем ладорись Коми кытшын, Юсьва районісь Карпов посадмуас неыджыт коми грезд (деревня). Рудакыс сулалӧ Иньва ю дорын, Юсьва посадсянь 20 км ылынаын.
Ордча грезддэз.
Рудакыс сулалӧ Иньва ю шульга ладорын. Асыввылас сысянь сулалӧны грезддэз Митровчи да Петыковчи. Иньва кузя кӧ лэдзчан километра мымда, петас Мурмӧс, а кайны кӧ — матын лоас Ивучовчи. Кӧркӧся сельсоветлӧн шӧрин, Ӧнтипинчи посад, куйлӧ Рудакыссянь асыввылӧ вит километра ылынаын.
Отир.
2009 во пондӧтчан кежо Рудакын олӧмась 26 морт, кӧдна видзисӧ 12 горт. Унажыкыс новйӧны памиллё Боталов.


Ивучовчи (Юсьва район).
Ивучовчи (сідзжӧ шуӧны Ивучова) — Перем ладорись Коми кытшын, Юсьва районісь Карпов посадмуас неыджыт коми грезд (деревня). Ивучовчиыс нюжалӧ Истер ю пӧлӧн, Юсьва посадсянь асыввылӧ 18 км ылынаын.
Ордча грезддэз.
Ивучовчиыс сулалӧ Истер ю катытас, шульга ладорас. Лунвылас сысянь сулалӧ Рудак, а сы сайын Петыковчи, Митровчи да Мурмӧс. Ойвылас — Кубень. Истер ю кузя кӧ каян, петасӧ Истердор да Виджӧв. Рытвылын Ивучовчисянь сулалӧ Дӧйкар. Кӧркӧся сельсовет шӧринӧдз, Ӧнтипинчи посадӧдз Ивучовчисянь коліс мунны 7 км.
Отир.
2009 во пондӧтчан кежо Ивучовчиын олӧмась 29 морт, кӧдна видзисӧ 9 горт.


Митровчи (Юсьва район).
Митровчи — Перем ладорись Коми кытшын, Юсьва районісь Карпов посадмуас коми грезд (деревня). Митровчиыс сулалӧ Иньва ю дорсянь ойвылас, Юсьва посадсянь 20 км ылынаын.
Ордча грезддэз.
Митровчиыс сулалӧ Иньва ю дорсянь ойвылын. Рытвылас сысянь параллель нёжӧн нюжалӧ Петыковчи грезд. Иньвалань кӧ лэдзчан километра мымда, петас Мурмӧс. Рытвылас, ылынкодь ни, эшӧ кык деревня Рудак да Ивучовчи. Кӧркӧся сельсоветлӧн шӧрин, Ӧнтипинчи посад, куйлӧ Митровчисянь асыввылӧ куим километра ылынаын.
Отир.
Деревняын оліссез сідзжӧ шусьӧны митровчи. 2009 во пондӧтчан кежо татӧн олӧмась 64 морт, кӧдна видзисӧ 24 горт.


Петыковчи (Юсьва район).
Петыковчи — Перем ладорись Коми кытшын, Юсьва районісь Карпов посадмуас коми грезд (деревня). Петыковчиыс сулалӧ Иньва ю дорсяняс ойвылын, Юсьва посадсянь ойвыв-асыввылӧ 22 км ылынаын.
Ордча грезддэз.
Петыковчиыс меститчӧм Иньва ю дорсянь ойвылас. Асыввылын сысянь параллель нёжӧн сулалӧ Митровчи грезд да сылон торрез кодь Падёвчи да Гавинчи.
Иньвалань кӧ лэдзчан джын километра мымда, петас Мурмӧс. Рытвылас, ылынкодь ни, эшӧ кык деревня Рудак да Ивучовчи. Кӧркӧся сельсоветлӧн шӧрин, Ӧнтипинчи посад, куйлӧ Петыковчисянь асыввылӧ куим километра ылынаын.
Отир.
Деревняын оліссез сідзжӧ шусьӧны петыковчи. 2009 во пондӧтчан кежо татӧн олӧмась 77 морт, кӧдна видзисӧ 20 горт. Отирыс унажыксӧ новйӧны памиллё Баяндин, эмӧсь Утеввез, Тарасоввез.
Веськӧтлан.
Ӧні Пытыковчи пырӧ Карпов посадмуӧ. 2006 годӧдз сія вӧлі Онтиповчи сельсоветын. Сэтӧн ӧнӧдз пукалӧны морт-мӧд начальниккез. Милициясь медматын участковӧй патеруйтӧ Дӧйӧгын.
Культура.
Грездын сулалӧ казьмӧтан герой Егор Утевлӧ.


Эбе Камарго.
Эбе Мария Камарго (8 марта, 1929 годӧ, Таубате).


Стёколна.
Стёколна — этӧ кар Шведмуын, Шведмулӧн канкар.


Хельсинки.
Хельсинки — (суоми: "Helsinki"; швед: "Helsingfors") этӧ кар Суомиын, Суомилӧн канкар.


Тӧв/Тöв.
Тöв этö волöн кад.


Psikoz.
Psikoz - lov šogalöm konkret (no nepyr jugyt) etiologiköt, patogenezköt, klinika śerpasköt.


Nevroz.
Nevroz - (grekiś νεῦρον, neuron - sön) klass funktion sön-lov šogöttezlön, ködna tödcöny specifik klinik fenomennezyn, psikotik petkötcömmeztög.


Zigmund Freud.
Zigmund Freud - austrialön psikolog, psikiatr, nevropatolog, arkmötliś psikoanaliz školalö.


Шать/!
Шать этö сьöм Рочмуын, Беларусьын, Днестрдорын.


Ылісь Асыввыв федерал кытш.
Ылісь Асыввыв федерал кытш () — Роч президент вертикальын мувывторнас веськӧтлан юкӧт.


Магадан лапӧв.
Магадан лапӧв () — веськӧтлан юкӧт Роч муын, Роч Федерация видзантор (). …
Чужанвуж сьӧрті тэчас.
По данным Всероссийской переписи населения (октябрь 2002 г.) в Магаданской области проживало 182 тыс. 726 чел.


Кык Чао.
Кык Чао () — важ Китайын гижöм «Куимсарья» роман сьöртi, кык басöк инька, Чао Сюаньлöн ныввез Да Чао да Сяо Чао.


Сяо Чао.
Сяо Чао () — важ Китайын гижöм «Куимсарья» роман сьöртi, Джоу Юлöн инь да Чао Сюаньлöн ныв. 14-годсяöн сiя отсалöма жöникыслö косясян дырйи. Сяо Чаоöс да сылiсь пöрисьжык сойсö Да Чао () шуисö "кык Чао" (), мыля нiя вöлiсö öтмоза öддьöн басöкöсь. Висьталöны, нiя пö сiя кадö вöлöмась медмича инькаэзöн му вылас. Сойезлöн гора нимныс горалöма быдöс Китай пасьта.


Да Чао.
Да Чао () — Китайись генерал Сунь Целöн инь, Чао Сюаньлöн ныв. Сiя олöма важся Китайын сёр Хань дырни. Гижöны, сiя пö вöлöма Ву сарствоын öтлаын аслас сой Сяо Чаокöт медбур инькаэз коласын. Висьталöны, Да Чао басöкыссянь нельки тöлiсьлöн бергалöма юр, а медбасöк дзоридззез копыртчöмась сы одзын. Да Чаосылöн вöлi Сунь Цесянь ныв, кöда сэсся петiс Ву сарствоись гора нима генерал Лун Сюнь сайö.


Кудымкарын Удмуртскöй государственнöй университетлöн Филиал.
Кудымкарын Удмуртскöй государственнöй университетлöн Филиал оссис 1996 годын.
1931 г. – Ижкарын оссис Удмуртскöй государственнöй педагогическöй институт (УГПИ)
1971 г. – УГПИ вежсьö Удмуртскöй государственнöй университет вылö (УдГУ)
1994 г. – Кудымкарын пондiс уджавны УдГУ-лöн представительство
1996 г. – Кудымкарын представительство вежсьö Удмуртскöй государственнöй университетлöн Филиал вылö
2010 г. – Социально-гуманитарнöй да правовöй дисциплинаэз сьöртi кафедра вылын пондöтöны велöтны венгерскöй кыв «Финанссэз да кредит», «Прикладнöй информатика (экономикаын)» да «Чрезвычайнöй ситуацияэзын защита» специальносттеза велöтчиссез.


Тюрк кыв.
Тюрк кыв (ас нёж Türkçe, Türk dili, Türkiye Türkçesi) этӧ Тюркияын каналан кыв. Тюрк отирлӧн кыв, тюрки кыввез увтырись.
Тюрк кылын 8 тыргора шы: a e ı i o ö u ü
Шума шыэз татӧн 21-а: b c ç d f g ğ h j k l m n p r s ş t v y z


Азербайджан кыв.
Азербайджан кыв (ас нёж Azərbaycanca, Azərbaycan dili) этӧ Азербайджанын каналан кыв. Азербайджан отирлӧн кыв, тюрки кыввез увтырись.
Азербайджан кылын 9 тыргора шы: a e ə ı i o ö u ü
Шума шыэз нылӧн 23-а: b c ç d f g ğ h x j k q l m n p r s ş t v y z


Hakka.
Hakka (недер.| Hakken, недер.| Hakkuh) – йӧктанлӧн стиль, кӧда аркмыліс Недерландын, 90 воэзын кыдз элемент томйӧзлӧн субкультура hardcore.


Одиссея.
Одиссея — му югыт пасьта тӧдса эпос. Лӧсьӧтӧма сійӧ важ Элладаын синтӧм сьылісь Гомер. Гижӧмась эпоссӧ миян эраӧдз VIII векын. Сюжетыс одзлань нуӧтӧ Илиадалісь висьтасьӧм.
Сюжет.
Троясянь бӧр локтікӧ эллин геройес дыр уялӧмась паськыт саридз кузя. Уна шогыс да сьӧкытыс усис нылӧ. Меддыр ковсьӧма бертны гортас Итакаись (Ион саридзын остров) Одиссей сарлӧ — быдса дас во. «Одиссеяын» гижсьӧ сы ветлӧтлӧм йылісь.
Одиссей Полифем ордын.
Кӧр некӧр вашӧтӧма ӧвсьытӧм саридз Одиссейсӧ да сылісь морттэсӧ циклоппез, ӧтік сина великаннэз, ді дорӧ. Одиссей аслас отиркӧт пырас медлёк циклопыс, Полифем, мугыркӧ.
Гортас бертӧм бӧрын Полифем адззас нійӧ аслас мугырксис. Сія сэк жӧ йӧрьяс пыранінсӧ пытшксяняс ыджытся ыджыт изӧн да кык мортсӧ сэк жӧ и сёяс. Эта бӧрын сія ланьтас. Одиссей вермис бы вийны сійӧ узикас, но сэк некинлӧ бы вӧлі осьтны Одиссейлӧ да сы отирлӧ мугыркись петанінсӧ. Асьныс нія абу вермӧмась вештыны ыджыт изсӧ и нылӧ быдӧнныслӧ ковсис бы тшыгсянь кувны пещёраас.
Ыджыт вежӧра Одиссей думайтӧма керны мӧднёж. Ашынас сія циклопсӧ юкталас винаӧн. Кӧр коддзӧм Полифемыс ланьтас, Одиссей сотчан майӧгӧн сотас сылісь ӧтка синпӧвсӧ. Циклопыс ӧддьӧн лӧгасяс и сетас кӧрткыв некинӧс не лэдзны ловйӧн сы мугыркись.
Асывнас, ассис баляэсӧ пещёрасис лэдзикӧ, Полифем сувтас самӧй пыранін дынас да пондас пешлыны киэзнас быд петісь подасӧ. Но Одиссейыс кужӧма сійӧ бӧбӧтны. Быдӧс баляэсӧ сія домалас куимӧн ӧтлаӧ, а шӧрись баляэз кынӧм увтӧ кӧрталас ӧтікӧн ассис спутниккесӧ. Ачыс сія вевттяс ассис киэсӧ вурунӧн да улісянь кутчисис ӧтік баля бердӧ. Сідз нія пышшӧмась шуштӧм мортсёйись шогья.
Тӧввез ен — Эол дынын.
Кӧр Одиссей сюрӧма тӧввез ен — Эол — ді вылӧ, сійӧ бытшӧма панталасӧ. Бӧр мунікӧ Эол сетас Одиссейыслӧ мешӧк, кӧдаын вӧлісӧ домалӧмӧсь быдӧс ӧвсьытӧм лёк тӧввес. Кӧр Одиссей уяс Эолыс дынсянь, саридз вылас вӧлі ӧддьӧн лӧнь. Но лоис сідз, что аслас чужанін Итака дынӧ сибӧтчикӧ Одиссейыс ланьтіс, и сылӧн морттэс пӧрччалісӧ мешӧксӧ. Нія виччисисӧ эта мешӧкись адззыны дона берсясӧ. Мезмӧм тӧввес уннялӧмӧн петісӧ воля вылӧ и Одиссейлісь судносӧ вились вашӧтісӧ Эол ді дорӧ. Но ӧні Эолыс эз понды отсавны Одиссейыслӧ, и мӧдыслӧ ковсис одзлань уйны ӧвсьытӧм саридз кузя.
Сиренаэз.
Одиссейлӧн мӧдік интереснӧй приключеннёӧн вӧлі сиренаэзкӧт сылӧн пантасьӧм. Сиренаэс вӧлісӧ джынсӧ инькаэз, джынсӧ кайез. Нія сэтшӧм басӧка сьылісӧ, что быдыс, кин мунліс сія ді дорӧт, кытӧн нія олісӧ, сувтчывліс эта остров дынӧ и сэтчинсянь бӧр эз ни мунлы. Медбы не сетчыны сиренаэс очарованнёлӧ, Одиссейыс ны ді дорӧ сибӧтчикӧ быдӧс аслас спутниккезлісь пеллезнысӧ лякис воскӧн. Асьсӧ сія тшӧктіс кӧртавны мачта бердӧ. Кӧр Одиссей кыліс сиренаэзлісь голоссӧ, сія пондіс пессьыны, мед мездӧтчыны да петны вадӧрас, но спутниккес эшӧ ёнжыка домалісӧ сійӧ. Сідз Одиссей кужис керны ӧтдруг кык дело: и кывны сиренаэзлісь голоснысӧ и не петны берегас.
Сцилла да Харибда коласын.
Ӧтік местаын Одиссейлӧ коліс мунны кык лёк нечулим коласӧт: Сцилла да Xарибда коласӧт. Сциллаыс куталіс сы дынӧт уйись кораббез вылісь медбур мореходдэзӧс. А Харибда дынісь некин эз вермы пышшыны: сія ньылавліс быдсӧн корабсӧ ӧтлаын сы вылын муніссезкӧт. Сідз кыдз орддьыны энӧ чудовищеэсӧ некыдз эз туй, Одиссей кык лёксис бӧрйис учӧтжыксӧ — Сциллаӧс. Сія кӧть и сёйис квать мортӧс Одиссейыс спутниккез коласісь, но зато мукӧдыс кольччисӧ ловйӧн. А Харибдаыс быдӧннысӧ бы ньылыштіс.
Феаккез дынын.
ӧтпыр кыдзкӧ буря жугдіс Одиссейлісь корабсӧ, и быдӧс спутниккес сылӧн вӧйисӧ. Одиссей кольччис ӧтнас. Уна приключеннёэз бӧрын Одиссей керис пур (плот) да бӧра уйис одзлань. Но Посейдон, кӧда преследуйтіс сійӧ циклоп Полифемӧс синтӧмсьӧтӧм понда (Полифемыс вӧлі Посейдонлӧн зон), жугдіс Одиссейлісь пурсӧ. Токӧ ӧтік саридзовӧй ен инька отсалӧмӧн Одиссей вермис уйны сылӧ тӧдтӧм ді дорӧдз да кольччыны ловйӧн. Эта ді вылын оліс сказочнӧй отир феаккез — кужись мореходдэз. Эта отирлӧн сар Алкиной ласкова панталіс Одиссейсӧ, козьналіс бур козиннэз да гортас бертӧм понда сетіс сылӧ судно.
Одиссей бертӧ горт муас.
Сія кадӧ, кӧр Одиссей воюйтіс Троя увтын да странствуйтіс, сылісь иньсӧ — Пенелопаӧс корасисӧ уна жӧниккез. Нія думайтісӧ, что Одиссейыс некӧр ни оз берт, но Пенелопаыс веритіс жӧникыс бертӧмӧ и откажитліс быдӧс жӧниккесӧ. Одиссейлӧн зон Телемах, кӧда Итакаись Одиссейыс мунікӧ вӧлі эшӧ кагаӧн, быдмис вына да бытшӧм том мортӧ. Гажтӧма да лӧгӧн видзӧтіс сія айыс керкуын пируйтісъ жӧниккез буйство вылӧ. Но ӧтнас сія нем эз вермы керны унаыскӧт. ӧтпыр сія муніс кошшыны айсӧ, но нем эз вермы тӧдны сы йылісь и бертіс бӧр.
Одиссей пӧртчӧ корисьӧ.
Одиссей тӧдіс сы йылісь, мый керсис сы керкуын. Этасянь сія решитіс локны гортас не аслас быльнӧй видын, а кыдз корись странник. Эта коста сы керкуын пируйтісӧ жӧниккез. Нія быднёж кешитчисӧ быдӧс кориссес вылын. Мӧд лунас Одиссей локтӧм бӧрын вӧлі Аполлонлӧн вежалун, и Пенелопа вӧзйис жӧниккеслӧ то кытшӧм испытаннё. Сія вайис Одиссейлісь ньӧввуж да висьталіс, кин пӧ жӧниккез коласісь кужас зэлӧтны ньӧввуж везсӧ да пырӧтны ньӧвнас 12 кольчо, сія и лоас сы жӧникӧн.
Жӧниккес ӧтамӧд бӧрын пондылісӧ зэлӧтны ньӧввужсӧ, но некин ны коласісь этӧ эз вермы керны.
Жӧниккезӧс вийӧм.
Сэк Одиссей, сё эшӧ кыдз корись, корис, медбы и сылӧ сетісӧ пешлыны ассис вынсӧ. Жӧниккез откажитісӧ сылӧ этаын. Но Телемах, кӧдалӧ Одиссей осьтіс ассис гусяторсӧ, сетіс сылӧ ньӧввужсӧ, и Одиссей кокнита пырӧтіс быдӧс 12 кольчосо. Сыбӧрын Одиссейыс, ӧтлаын Телемахкӧт да кык веркӧт сэк жӧ вийисӧ быдӧс жӧниккесӧ. Эта бӧрын сія висьталіс Пенелопалӧ, кин сія. Сьӧкыт вӧлі Пенелопалӧ эскыны, медбы эта пӧрись, бырӧм паськӧма корисьыс вӧлі сылӧн жӧникыс. Но сыбӧрын Пенелопаыс тӧдіс сійӧ. Афина, кӧда пыр сулаліс Одиссейыс дор, керис сійӧ одзза кодь томӧн да бытшӧмӧн.
Одиссей локтӧм йылісь да жӧниккесӧ вийӧм йылісь юӧрыс чожа паськаліс омӧн Итака пасьта. Вийӧммезлӧн родняыс мунісӧ тышкасьны Одиссейкӧт да сыдор сулаліссезкӧт. Афина отсалӧмӧн вермисьнас кольччис Одиссей. Недыр мыйись Афинаыс жӧ бурӧтіс сійӧ Итака йӧзыскӧт, и нія бӧра Одиссейсӧ керисӧ асланыс сарӧн.
«Одиссея» да «Илиада».
Одиссеяыс» кыдз и «Илиадаыс» тэчӧм 24 сьыланісь. Ны коласын уна ӧткодьыс, но эм и ыджыт неӧткодь. «Илиадаын» мыччалӧма йӧзыслӧн важжык оланыс, нежели «Одиссеяын». «Илиадаын» баитсьӧ война йылісь, и сія лоӧ геройез йылісь поэмаӧн, а «Одиссеяыс» мыччалӧ мир дырни олан, и сыын унаӧсь мойдын кодь лоӧмторрез. Сія рӧмажык да быдсямажык. «Илиадаыс» да «Одиссеяыс» лоӧны мичмӧтан литературалӧн медбур гижӧттэзӧн да ӧддьӧн дона история казьмӧтаннэзӧн.


Азия.
Азия – мушар карта вылын
Азия – Му планета вылын квать муторись ӧтік. Ӧтлаын Европакӧт сія аркмӧтӧ мушар вылас медыджыт континент – Евразия. Коми мунымӧс Азиясянь торйӧтӧны Урал керӧссэз.
Куйланін да ыжда.
Азия – джыншар карта вылын
Азияыс чуть не быдсӧн куйлӧ ойвыв джыншарын. Дзир асыввылас мукӧд діэз пырӧны лунвыв джыншарӧ. Азия куйлӧ мукӧд муторрез шӧрын. Рытвывсяняс Азия бердын куйлӧ Европа, лун-рытвыв ладорсяняс Суэц вуджанінӧн Азияыс ӧтлаасьӧ Африкакӧт, асыв ладорсянь куйлӧ Америка, кӧдія торьясьӧ Азия бердісь Беринг висӧн. Лунвыв-асыввылӧ Азиясянь куйлӧ Австралия, кӧдія ӧтлаасьӧ Азиякӧт тшӧк ді чепӧн.
Азияыс – му вылын медыджыт тор (44,6 млн. кв. км). Аслас ыжда (мувывтор) сьӧрті сія 4½-ись Европася ыджытжык. Азиялӧн вадӧррес Европа вадӧррез сьӧрті абу бура вундалӧмӧсь, но унакодь жӧ эмӧсь діэз да кӧджжез.
Ордча ваэз да муэз.
Азиялӧн вадӧррес миськассьӧны мувылісь нёльнан океанӧн. Ойвылын куйлӧ Ойвыв Йыа океан. Азия вадӧррез дынын сія гожумнас шоналыштӧ неӧддьӧн пыдына и сысянь вонас дыржык овлӧ йы увтын. Этӧ – уялӧм понда медтуянтӧм отва. Азиялӧн ойвыв вадӧррез вундалӧмӧсь етша. Татӧн эмӧсь кӧджжез: Ямал, Таймыр да Чукотка. Ордчон куйлӧны діэз: Ойвыв ді, Виль Сибыр ді да Врангель ді.
Асыввывсянь Азияыс миськассьӧ Ыджыт нето Лӧнь океан ваэзӧн. Этӧ ӧддьӧн ыджыт океан, некӧр оз кынмы, сія медыджыт саридз туй омӧн му кузя канмуэзӧ.
Ыджыт океанӧн миськассян вадӧррез бура вундалӧмӧсь. Ылӧ нюжалӧм кӧджжез да ді кытшшез янсӧтӧны Лӧнь океан бердісь унакодь гырись мудор саридззез. Ойвыв-рытвылын куйлӧ Беринг да Оката саридз. Унажык торыс нылӧн кынмӧ и не пыр позьӧ ны вылӧт уявны.
Лунвыв-рытвылӧ Оката саридзсянь куйлӧ Ниппон саридз. Оката саридзсянь сія янсӧтӧм Сахалин діӧн, Лӧнь океансянь – Ниппон діэзӧн. Уялӧм понда эта пыдын саридзыс ӧддьӧн бур. Ойвылісь дорся, кӧдія куйлӧ Азия берег да Сахалин ді коласын, сія некӧр оз кынмы. Лунвывланяс Корея кӧджсянь Тайвань діӧдз куйлӧ лажмытваа Веж саридз. Сія шоналӧ шоныт Куро-Сиво визылӧн и некӧр оз кынмы.
Эшӧ лунвылынжык, Индакитай да Малакка кӧджжез коласын, Пилипин да Ыджыт Сунда діэз (Суматра, Калимантан да мукӧд) коласісь адззам Лунвыв Китай саридз. Эта саридзыс быдсӧн куйлӧ тропик отын.
Лунвылас Азиясянь куйлӧ Инда океан. Азия вадӧррез татӧн вундалӧмӧсь етшажык. Ыджыт Индостан кӧдж да Цейлон ді Инда океанлісь ойвылісь торсӧ янсӧтӧны кык ыджыт курья вылӧ. Индостан да Арабия кӧдж коласісь курья шусьӧ Араб саридзӧн. Векнитик курьяӧн Араб саридзыс пырӧ ылӧжык ой-рытвылӧ и янсӧтӧ Арабия кӧджсӧ Азия материксянь. Векнит Гӧрд саридз да Суэц канал ӧтлаалӧны Инда океансӧ Мушӧр саридзкӧт.
Мушӧр саридзлӧн асыввылыс, Эгеида саридз, Мрамор саридз, Босфор вис да Сьӧд саридз миськалӧны Учӧт Азия кӧджлісь вадӧрресӧ.
Мувевдӧр.
Карта вылӧ нёджжӧвтӧм бӧрын жӧ позьӧ адззыны: Азияын унажыкыс вылыніннэз да керӧссэз. Лажмытіннэз ас увтаныс босьтӧны мувывторсис токо 25 % гӧгӧр. Сія жӧ карта сьӧрті позьӧ казявны, ыджытжык керӧссэз да джуджытіннэз кыссьӧны орлытӧм йиӧн рытвывсянь ой-асыввылӧ да лун-асыввылӧ. Эта джуджытін да керӧс йиыс тӧдчӧмӧн янсӧтӧ ойвылісь да шӧрись Азиясӧ тропик Азиясянь.
Азиялӧн медвылынін – керӧса ладор – Памир да Памир бердісь нюжалан мусюррез: Гималаэз, Кунь-Лунь, Тянь-Шань да мӧд. Эта керӧссэзлӧн вылынаыс сибалӧ 6–7 км-ӧдз (Ибн Сина пик – 7 165 м, Самани пик – 7 495 м, Джомолунгма – 8840 м).
Памирсянь асывланьӧ куйлӧ медвылын джуджытін – Тибет. Сія ойвывсянь кытшӧвтӧм Кунь-Лунь да Тянь-Шань керӧссэзӧн, а лунланьсянь – Гималаэзӧн. Тибетлӧн вылынаыс 4 км гӧгӧр.
Ойвылӧ да ой-асыввылӧ Памирсянь куйлӧны мусюррез: Тянь-Шань, Алтай, Саяннэз, Байкалсай керӧсаин, Стан мусюр и ылын ойвылын – Янайыв мусюр да Черскӧй мусюр.
Памирсянь ылӧжык мунӧм сьӧрна керӧссэзлӧн вылынаыс бура чинӧ. Тянь-Шань кӧ вылынанас 6 км гӧгӧр, то Алтай – 3–4 км-ӧдз, Саяннэз шоча вылынжыкӧсь 2 км-ся, Байкалсай да Стан мусюр 1½-ӧдз и токо шоча 2 км-ӧдз. Вежсьӧ не токо вылынаыс но сідз жӧ и чужӧмыс. Тянь-Шань мусюррез вевттьӧмӧсь пырся лымӧн да йыӧн, нылӧн эмӧсь лажмыт покаттэз, дорыша пиня йыввез, пыдын потассэз да оллез. Саяннэз, Байкалсай да Ой-асыввыв Азияись мукӧд мусюррез мӧдчужӧмаӧсь. Нылӧн йыввезныс кыдз бытьтӧ гӧгрӧстӧмась, волькӧтӧмась, покаттэс лайкытӧсь, оллез – паськытӧсь. Сідзкӧ, быдӧс лунвыв мусюррес том керӧс кодьӧсь, а мусюррез, кӧдна куйлӧны ойвылынжык, пӧрись, бура киссьӧм керӧссэз кодьӧсь.
Паськыта-паськыт муэз, кӧднія куйлӧны Тянь-Шань, Памир, Тибет, Алтай, Саяннэз да Байкалсай керӧссэз коласын, джуджытін кодь, 1000–1500 м вылына. Эта джуджытін ыс ӧтмӧдӧрсянь кытшӧвтӧм керӧссэзӧн и унажыксӧ овтӧмин да джынви овтӧмин кодь (Гоби нето Шамо овтӧмин).
Унакодь джуджытіннэз сідз-жӧ кыссьӧны Памирсянь и рытвылӧ: Иран, Араб, Учӧт Азия да Аястан джуджытіннэз. Армяна джуджытінсянь ойвыдӧ куйлӧ Эльбрус да Казбек йыввезӧн Кавказ мусюр. Иран джуджытінсянь ой-асыввылӧ куйлӧ Гиндукуш мусюр, рытвылын кӧда ӧтлаасьӧ Памиркӧт.
Ойвылӧ керӧса, джуджытін да овтӧмин йисянь куйлӧ Азиялӧн паськыта-паськыт, унажыксӧ волькытіна тор. Сэтӧн мийӧ янсӧтам Арал-Каспи да Рытвыв Сибир лажмытіннэз да Сибир шӧрись джуджытін.
Арал-Каспи да Рытвыв Сибир лажмытіннэз ӧтамӧд бердісь торьясьӧны неыджыт вылынінӧн. Эна кык лажмытіныс кыссьӧны ойвывсянь лунвылӧ 4000 км кузя. Рытвыв Сибир лажмытін ойвывсянь лунвылӧ – кузянас 2400 км гӧгӧр и асыввывсянь рытвылӧ – 2000 км-ся унажык. Эна омӧн му пасьта медгырись лажмытіннэз. Рытвыв Сибир лажмытін небурика пӧліньтӧм ойвылӧ и сы вывті визывтӧ аслас Иртыш вожӧн Об ю – Азияын медыджыт ю. Арал-Каспи лажмытін вевдӧрсяняс ляпкыт гӧп кодь, кӧдалӧн лажмытіннэс Каспи саридз увтын да Арал ты увтын. Эта лажмытінісь юэз усьӧны Каспи, Арал да мӧдік тыэзӧ и оз вермӧ петны осьта саридзӧ.
Сибир шӧрись джуджытін куйлӧ Енисей юсянь асывланьӧ. Асыввывсянь и медбура лун-асыввывсянь сія жугӧдӧма потласьӧминнэзӧн и вуджӧ Байкалсайӧ, Амурдорӧ да мӧдік уськӧса (сбросовӧй) да чукыра керӧссэзӧ. Сибир шӧрись джуджытін – Азиялӧн ӧддьӧн важся материк тор.
Колана шедтассэз.
Сибир шӧрись джуджытінын асыввыв да лунвыв ладорын шогмисӧ пыдын потласьӧминнэз и аркмисӧ медважся керӧссэз. Кристала важся продаэзісь, кӧднӧ пышналісӧ вулкан породаэзлӧн сӧннэз, лоисӧ и татӧн рудаэзлӧн да мукӧд колана шедтассэзлӧн куйланіннэз. Мийӧ нійӧ вермам адззыны Лунвыв и Асыввыв Сибирын быд керӧсас.
Шӧр Азияын асыввывсянь и лунвывсянь волькытін сідз-жӧ жугӧдӧма потласьӧминнэзӧн. Татӧн шогмисӧ чукыра и уськӧса керӧссэз, кӧднія кыссьӧны Ыджыт океан ойвыв вадӧррезсянь топ Сунда діэзӧдз. Татӧн Китайын мийӧ сідз жӧ адззам ыджыт руда шогманіннэз.
Лунвыв да Асыввыв Сибир керӧссэзын мийӧ панталам кӧрт, ыргӧн, свинеч, эзысь, зарни да быдкодь асрӧма иззэз. Гырись ыргӧн запассэз эмӧсь Казахстанын (Коундрад). Озыр кӧрт рудаэз, ыргӧн, олово, цинк да мӧдік металлэз эмӧсь Китайын лун-асыв керӧссэзын, ӧддьӧн уна оловоыс Малакка кӧджын и ыргӧн – Ниппонын.
Изшоммез тшӧкжыка пантасьӧны Медшӧр Азия джуджытінсянь ойвылын да асывланьын. Нія эмӧсь Кузнецк, Черемхов бассейннэзын, Роч Ылын Асыввылын, Китайын. Бурӧй шомлӧн ыджыт куйласэз эмӧсь ойвыв Индияын.
Мусир паськалӧма Азияын не ӧтмоз. Медбогатӧсь нефть шогманіннэз Перс курья дорын, Рытвыв Сибирын, Кавказын да Шӧр Азияын. Нефтьыс сідз жӧ Сахалин ді вылын ойвыв ладорын, Тибет вылын асыввыв ладорын, Индокитайын рытвыв ладорын да Калимантан ді вылын ойвыв ладорас.
Климат.
Азия быд аслас торӧн куйлӧ быдкодь шоныт оттэзын: кӧдзытын, шӧркодьын да жар отын. Ойвыв Азия быдсӧн куйлӧ кӧдзыт да шӧркодь климатын. Татӧн бура усьӧ син вылӧ тӧв да гожум коласын неӧткодьыс. Эта позьӧ бура адззыны январ да юль изотерма картаэз сьӧрті. Сідз, ойасывланись Азияын январ тӧлісьӧ шӧрӧт шонтӧгыс (температураыс) – 40°, а юль тӧлісьӧ шӧрӧт шонтӧгыс – 15°. Тӧвнас виӧдз Лунвыв Сибирын кӧдзыттэз лэдзчӧны 40°-ӧдз, а гожум пора жарыс кайӧ 35°-ӧдз и унажык.
Шӧркодя шоныт климатын куйлӧ овтӧм кодь джуджытін да керӧса от. Керӧссэз да джуджытіннэз бытьтӧ заплод – нія падмӧтӧны лунвывсянь лун-асыввывсянь пӧльтан тӧввез. Эшӧ сьӧкытжык лоӧ сюрны татчӧ Атлантика океансянь уль тӧввезлӧ. Этасянь кӧс да овтӧм климат кыдз Медшӧрись, сідзжӧ и Рытвыв Азияын. Вылын джуджытіннэзсянь да керӧссэзсянь Медшӧр Азияас эна местаэзын климатыс ӧддьӧн лёк да кӧс.
Азиялӧн лунвыв да лун-асыввыв тор куйлӧны жар отын. Ны вылӧ вачкӧны муссоннэз, а сійӧн ӧтлаасьӧны нія Азияын муссона ладор нимӧн. Лунвылісь Азияын климатыс ӧддьӧн шоныт да ульӧса. Токо тӧвсӧ, кӧр саридзыс шоныт, тӧлыс пӧльтӧ материксянь и татӧн лоӧ кӧс погоддя. Гожумнас, бӧра, тӧввез пӧльтӧны саридзсянь и вайӧны ӧддьӧн уна ульӧс. Гимала керӧссэз падмӧтӧны шоныт саридз тӧввесӧ, а сійӧн лунланись Гимала керӧс покаттэзын овлӧ ӧддьӧн уна зэр – 12 000 м гӧгӧр, мӧднёдж висьтавны 20-ись унажык татӧн сьӧрті, Рочму Европа лапӧлын сьӧрті.
Этӧ жӧ мийӧ адззам лунвыв-асыввыв Азияын. Токо ойланьсянь лунвылӧ ылӧ кыссьӧмыс татӧн сетӧ тӧвся шонтӧггезын ыджытӧ неӧткодьсӧ. Ойвыв Китай понда тӧвся шонтӧггес кӧ унажыксӧ овлӧны 0-ся улынжыкӧсь (0-сянь – 20°-ӧдз), то Лунвыв Китайын нія вылынжыкӧсь 0-ся (0-сянь +20°-ӧдз). Ойвыв Китайын тӧвнас усьлӧ лым, Лунвыв Китайын лымыс оз овлы.
Муссоннэзлӧн вачкӧмыс тӧдчӧ не токо Китайын, но и ойвылынжык, чуть не Оката саридз дорӧдз.
Гожумся муссоннэз кадӧ, и медбура гожум помӧ, татӧн чуть не быд воӧ мунӧны ыджыт зэррезӧн циклоннэз. Эна зэррезсянь Китайын, Ниппонын да Кореяын, а сідзжӧ Роч Ылісь Асывладор лунвылас овлӧны лёк вӧйӧммез.
Юэз да тыэз.
Каспи саридз - Азияын медпаськыт ты
Азияын медгырись юэз визывтӧны Ойвыв да Асыввыв Азияын. Эта вежӧртана. Ойланьын эмӧсь ыджыт волькытінэз, кӧдна ӧддьӧн учӧта пӧліняӧсь Ойвыв Йыа океан ладорӧ. Медшӧр Азия керӧссэзын пондӧтчӧм бӧрын нія не тэрмасьӧмӧн нӧбӧтӧны ассиныс ваэсӧ волькытін кузя 2–3 и унажык сюрс километра сайӧ. Асывланись торын юэз уна вааӧсь да перытжыкӧсь, но кузя сьӧрті дженытжыкӧсь ойвыв Азия юэзся. Джуджытіна да овтӧмина ладоррезын юэс нето ӧшӧны песӧк муэзын нето усьӧны тыэзӧ.
Быдмӧт.
Азияын мийӧ панталам быдмассэзлісь быдӧс оттэсӧ (пояссэсӧ) – полюсдор тундраэзсянь тропик вӧррезӧдз, уль нюра джунглиэзсянь степпезӧдз да овтӧминнэзӧдз.
Тундра от кутӧ ас увтас Ойвыв Йыа океанлісь быдӧс берегдорсӧ. Рытвыв Сибирын тундралӧн лунланись визирыс почти ӧтлаасьӧ полюс кытшкӧт. Шӧрись да Асыввыв Сибирын сія нюжалӧ ылӧ лунвылӧ, медбурасӧ юэз коласын, вылыніннэзын да керӧсаиннэзын. Тайгалӧн лунвыв визирыс рытвылын, мӧднёдж, Рытвыв Сибир лажмытінланьын вешшӧм ӧддьӧн ылӧ ойвылӧ. Шӧрись Сибирын сія сибалӧ керӧса отӧдз, кытӧн Медшӧр Азиясӧ керӧссэзӧн янсалӧ, и мукӧдлаын вуджӧ эна керӧссэзын лунвыв покаттэзӧ.
Эшӧ ылӧжык лунвылӧ мунӧны вӧррес Асыввыв Азияын. Татӧн тайгаыс вежсьӧ сора вӧрӧн, а эшӧ лунвылынжык – паськыткорья вӧрӧн (Уссури ладор, Манджу, Корея). Китайлӧн асчужан быдмассэз бура вежӧмӧсь морт уджсянь. Вӧррес татӧн пантасьлӧны шоча. Тшӧкжыка сюрӧны быдкодь культура быдмассэз: рис, тута пу, хлопчатник, чай да мый да.
Лунвыв Азияын, медбура асыввыв торас, саридз вадӧррезӧт да покаттэзӧт кыссьӧны дона пуэза тропик вӧррез. Культура быдмассэзісь татӧн позьӧ шуны банан, нянь пу, саго пальма, кокос пальма, сакар тростник, хина пу, кофе пу дмд.
Рытвыв Азияын, ыджытжык торыс кӧдалӧн куйлӧ шӧркодя шоныт да тропик увдӧрись отын, вӧр быдмассэз пантасьӧны ӧддьӧн шоча, и то токо саридз вадӧрись керӧссэзын. Эта лоӧ кӧс климатсянь, а сідз-жӧ эстӧн вӧрсӧ бура видзӧны (керасьӧ морт да тшыкӧтӧны сылӧн баля-кӧза табуннэз). Саридз дорӧт да керӧс покаттэзӧт татӧн быдмӧны пырвеж быдмассэз (апельсин пу, лимон пу).
Месопотамын, Сурияын да Арабияын – финик пальма.
Медшӧр Азияыс торьясьӧ кӧс климатӧн. Татӧн эмӧсь овтӧминэз да джынви овтӧминэз.
Пода.
Ойвыв Азияын подаыс лӧсялӧны тундраын да тайгаын олӧм понда. Токӧ Ылісь Асывладорын, кытӧн абу ятнӧй визирыс ойвыв да лунвыв тор коласын, мийӧ ӧддьӧн ылын ойланьын панталам лунвыв подаэзӧс. Сідз, Уссури ладорын – тигр, барс, гимала ош, еноткодь пон да мӧдіккез олӧны тшӧтш кӧррезкӧт да мӧдік ойвыв подаэзкӧт.
Рытвыв да Асыввыв Азияын, шӧркодя шоныт да тропик увдӧрись климатын, вӧй пода ӧддьӧн шочӧсь. Эта шогмис сысянь, мыля эстӧн важысянь ни мортыс олӧ да пессьӧ вӧр-ваыскӧт.
Медшӧр Азияын, кӧть сія и быдмассэзнас ӧддьӧн коньӧр (беднӧй), пода мирыс ӧддьӧн озыр (богат). Тибетын уналаын эмӧсь вӧй вӧввез, вӧй осёллэз, кыкгорба верблюддэз, пороззэз-яккез, керӧс бараннэз-аркаррез да кин да. Эта лоис сысянь, мыля татӧн отир шоча олӧ. Мортыс эз на ешты бытшӧмик вежны му вевдӧрын вӧр-ваыслісь чужӧмсӧ.
Тропик обласьын олӧны быдчужӧма подаэз. Мийӧ эстӧн панталам слоннэз, сюраныраэз, тигррез, быдкодь облезяна увтыр, кайез да кыскасись подаэз. Облезянаэз шӧрын эмӧсь и мортчужӧмаэз – орангутанг да гиббон.


Шонді.
Шонді - кӧдзув, кӧда системаын мӧдік планетаэз коласын бергалӧ мушарным.
Шондіыс вачкисьӧ ӧддьӧн ыджыт да калитӧм шар вылӧ, вевдӧрас кӧдалӧн шонтӧгыс (температураыс) 6000°, а пытшкас сія эшӧ вылынжык. Му шар сьӧрті шонді шарыс 1350 сюрсісь ыджытжык. Шондіас эмӧсь сэтшӧм жӧ веществоэз, кыдз и муын. Шонді вылын эмӧсь: кӧрт, ыргӧн да мый да. Сійӧн, мыля шонтӧгыс ӧддьӧн вылын, быдӧс эна веществоэз дзирдаммӧмӧсь – кизерӧсь нето газкодьӧсь.
Му дынсянь шондіыс ӧддьӧн ылын – 149 500 000 км ылына.
Шонді вылын тыдалӧны пятноэз. Нія мыччисьӧны шонді асыв ладорын да 12–13 ойлун бӧрті сибӧтчӧны рыт ладорӧ. Сы дырна кежӧ-жӧ нія ӧшӧны, сэсся бӧра мыччисьӧны асыв ладорын. Быдса кытшсӧ пятноыс керӧ 25 ойлун дырна. Сідзкӧ, 25 ойлун дырна шондіыс бергӧтчӧ аслас ось гӧгӧр.
Шондіыс кыскӧ да ас гӧгӧрас видзӧ мусӧ, оз лэдз орӧтчыны помтӧм ылынаӧ.
Фотосфера.
Шондіыс – ӧддьӧн ыджыт калитчӧм шар, кӧда пасьтӧтӧма вевдӧрсяняс калитчӧм югьялан газовӧй вевтӧсӧн. Эта вевтӧсыс шусьӧ фотосфераӧн. Кӧр мийӧ Шондісӧ видзӧтам телескоп пыр, то адззам токӧ фотосферасӧ. Фотосфераыс тыдалӧ миянлӧ помтӧм уна югыт-чочком пятноэзӧн, кӧдна ӧддьӧн вачкисьӧны поснитик кымӧроккез вылӧ. Учёнӧйезлӧн исследованнёэз мыччалісӧ: эна кымӧроккес аркмӧны ёна калитчӧм быдкодь веществоэз (элементтэз) суксьӧтӧм паррезісь. Сэтшӧм кымӧроккезісь быдыслӧн поперечникыс – 100-сянь 500-ӧдз и нельки 2000 км. Эна кымӧррес ветлӧны ӧддьӧн перыта – кыдз бы берегтӧм биа океанын пизян ваввез. Кытшӧм ыджыт эна кымӧррезлӧн температураыс, позьӧ адззыны кӧть бы сэтісь, мыля сэтшӧм веществоэз, кыдз кӧрт, платина да мӧдіккез пӧртчӧмӧсь сэтчин пар кодь состояннёӧ.
Фотосфера вылын почти пыр тыдалӧны эшӧ тодильнӧй, шочыника чапкалӧм пемыт пятноэз, кӧдна шусьӧны шонді пятноэзӧн. Шонді пятноэс овлӧны неӧтыждаӧсь и форма сьӧрті вачкисьӧны кыдз бы осьтаэз вылӧ, кӧдна грубӧя писькӧтӧмӧсь фотосфераас.
Шонді пятноэс, кӧть и тыдалӧны пемыттэзӧн, но былисьсӧ нія вовсё не пемытӧсь. Фотосфера югыт сьӧрті нія нежык югытӧсь и сійӧн фотосфераыс югыт-чочком фон вылын нія тыдалӧны пемытжыккезӧн. Этӧ явленнёсӧ позьӧ ордчаӧтны то мыйӧн: шуам, мийӧ видзӧтам керку вылӧ, кӧдӧ бура югдӧтӧ шонді. Керку ӧшыннэс миянлӧ пондасӧ тыдавны пемыттэзӧн, кӧть керку пытшкас воть абу пемыт.
Кадісь кадӧ Шонділӧн дзирдаммӧм югьялан газовӧй вевтӧсыс письталӧ калитчӧм газ лёк взрыввезӧн; дзирдаммӧм газзэс чапкиссьӧны ӧддьӧн вылына (протуберанеццез). Сэтшӧм биа фонтаннэс овлӧны вылынанас не ӧтік дас сюрс и не ӧтік сё сюрс километрӧдз.
Фотосфера вевдӧрын эм шонді атмосфера, кӧда аркмӧ сідзжӧ калитчӧм газзэзісь. Шонді атмосфераись прокод лэбтісьӧны неӧтік сюрс километр вылына би кыввез.
Шондіыс, кыдз мыччалӧны наблюденнёэз, бергалӧ аслас ось гӧгӧр, токӧ бергалӧ не сідз, кыдз Му. Шонділӧн экватор ладорыс керӧ быдса бергӧтчӧмсӧ 25 лунӧн, ойвыв да лунвыв паськыта 45° вылын – 28 лунӧн, полюс кытш дынын – 33 лунӧн. Петӧ, мый Шонділӧн быд поясыс бергалӧ аскежись.


Мушар.
Мушар нето Му – шонді системаын куимӧт планета. Мулӧн орбита куйлӧ Венера да Марс орбитаэз коласын. Мушар вылын эм олан. Быдмассэз да подася татӧн олӧ и мортувтыр.
Мый ыжда мушарыс.
XVІІ вексянь пондісӧ точнӧя муртавны, кузь я градусыс, мӧднёж шуны, кузь я мушар гӧгрӧсісь 1/360 торыс. Этӧ керӧны и ӧння кадӧдз. Мурталӧм бӧрын пондісӧ тӧдны, муыс пӧ шар кодь, кӧда полюссэз весьтӧт невна ляпкӧса. Этасянь му радиуссэс и не ӧтыждаӧсь. Полюслань радиусыс, мӧднёж шуны, му шӧрсянь ойвыв полюсӧдз, 6356 километра ылына. А экваторлань радиусыс – му шӧрсянь экваторӧдз – 6378 километра ылына. Шӧрӧт лыднас му шарлӧн радиусыс – 6370 км. Мулӧн гӧгрӧсыс 40 070 км. Эта гӧгрӧслӧн ӧтік градусыс – 111 километра.
Муыс бергалӧ ось гӧгӧр.
Полюссэз весьтӧт муыс лоис ляпкӧса. Ляпкӧса шар кодьӧн вермасӧ лоны токӧ газкодь да небыд вывтыррез, кӧр нія бергалӧны да кӧр нылӧн ыждӧ шӧрсянь пышшан вын (вын, кӧда пышшӧ му шӧрись). Сэтшӧм вывтыррез вылӧ муыс и вачкисис, кӧр сія вӧлі калитӧм быдсӧн.
Мийӧ адззам, бытьтӧ шондіыс петӧ асыввывсянь, луншӧрнас вылына кайӧ горизонт вевдӧрӧ да лэдзчӧ рытвылын. А былись лоӧ мӧднёж: не шондіыс ветлӧ асыввывсянь рытвылӧ, а муыс бергалӧ аслас ось гӧгӧр рытвывсянь асыввылӧ.
Асыввывсянь рывылӧ шонділісь ветлӧмсӧ позьӧ вежӧртны сэк, кӧр мийӧ асьным кытчӧ либо мунамӧ. Босьтам пример: кӧр мийӧ мунамӧ поездӧн, дак адззам бытьтӧ вӧрыс, ыббес, телегрф стоббес да станцияэс котӧртӧны не сылань, кӧдалань мийӧ мунамӧ, а мӧдӧрӧ, бӧрлань.
Кӧр ми ойӧн видзӧтам кӧдзуввес вылӧ, дак адззам: шонді моз и кӧдзуввес мунӧны асывланьсянь рытланьӧ. Быд кӧдзув коласісь дзир ӧтік кӧдзув кольтчӧ вешшытӧг – этӧ Юрйыв кӧдзув.
Сійӧн, мыля кӧдзуввес оз ветлӧ ӧтмӧдӧрӧ, а мунӧны ӧтіклань, мийӧ адззам, бытьтӧ кӧдзула нёбоыс быдсӧн бергалӧ му гӧгӧр, кытшӧвтӧ сійӧ 24 часӧн.
Но босьтам кӧ тӧд вылӧ то мый: му сьӧрті шондіыс уна ыджытжык (1305 сюрс кынымись), дак миян чайтӧмыс нач лоас невежӧртана, мыля сэтшӧм ыджыт шар – шонді – пондас ветлыны учитик шар гӧгӧр – му гӧгӧр.
Эшӧ невернӧйжык чайтӧмным, босьтам кӧ ми сійӧ, мый перыта коліс бы сэк лэбзьыны планетаэзлӧ да кӧдзуввезлӧ. Шуам, шондісянь ӧддьӧн ылын планеталӧ – Нептунлӧ – коліс бы ӧтік суткиӧ мунны 28 миллярд километра. А Капелла кӧдзувлӧ коліс бы ӧтік секундаӧ лэбзьыны 32 миллиард километра.
Лун да ой.
Мийӧ шуим ни, муыс бергалӧ ось гӧгӧр. Этасянь ой да лун овлӧ: югдӧтӧм му ладорас овлӧ лун, а пемыт ладорас – ой.
Мулӧн бергалікас быд чутыс керӧ гӧгрӧссэз. Ӧтіккез керӧны ыджытжыккезӧ, мӧдіккез – учӧтжыккезӧ. Токо кык чут, кӧдна куйлӧны мушарас ӧтмӧдӧрсянь, озӧ керӧ гӧгрӧссэсӧ. Эна невештасян чуттэс шусьӧны полюссэзӧн.
Мулӧн полюсыс, кӧда куйлӧ Юрйыв кӧдзувланьын, шусьӧ ойвыв полюсӧн, а мӧдӧрись полюсыс – лунвыв полюсӧн. Ойвыв полюс весьтас Юрйыв кӧдзулыс видзсьӧ веськыта юр вевдӧрын.
Чайтан гӧгрӧс визьыс, кӧда куйлӧ полюссэзсянь ӧтылына, шусьӧ экваторӧн. Му шарсӧ сія янсӧтӧ ӧтыжда кык джыншарӧ: ойвыв джыншар да лунвыв джыншар.
Мулӧн вося бергӧтчӧм.
Во сьӧрна луннэс да ойес овлӧны не ӧткузяӧсь. Март 21 лунӧ ойыс да луныс ӧткузяӧсь, мӧднёдж шуны, и луныс 12 час и ойыс 12 час. Сэсся юнь 22 лунӧдз кузьжыкӧсь и кузьжыкӧсь лоӧны луннэс. Мӧскваын юнь 22 лун сулалӧ 17 час да 35 минута дырна. Эта бӧрын луныс пондӧ чинны. Сентяб 23 лунӧ сія сулалӧ 12 час дырна. А декаб 22 лун кежӧ лоӧ токо 6 час 25 минута. Декаб кыкдас кыкӧт бӧрын луныс пондӧ содны. Март 21 лун кежӧ сія лоӧ 12 час кузя. Мыйянь эта шогмӧ? Сысянь, мыля муыс бергалӧ шонді гӧгӧр и быд кадӧ неӧтмоз сія видзӧтӧ шонділань. Кыдз бы му шарлӧн осьыс видзсис веськыта (отвеснӧя) сія туй сьӧрті, кӧда кузя муыс ветлӧ шондӧ гӧгӧр, дак эзӧ бы вежсьӧ во каддэз, и луннэс да ойес прокод-бы вӧлісӧ ӧткузяӧсь – 12 часӧн.
Но мушарлӧн осьыс пыр видзсьӧ пӧліньӧн (пӧліньтчӧ 66½ ° пельӧс увтӧ), а ойвыв полюсыс видзӧтӧ Юрйыв кӧдзувлань, кӧда горизонт вевдӧрас прокод овлӧ ӧтвесьтын. Вот мыля шонді веськыт югӧррез увтӧ сюрӧ нето му шарлӧн сія бокыс, кӧда куйлӧ экваторсянь ойвыласжык, нето экваторыс, нето экваторсянь лунвывланьжык куйлан бокыс. Первӧй случай коста ойвыв джыншарас овлӧ гожум, а лунвыв джыншарас – тӧв. Мӧд случай коста – тулыс да ар. А куимӧт случай коста – лунвыв джыншарас овлӧ гожум, ойланисяс – тӧв (5 рис.).
Медодзза положеннёас муыс овлӧ март 21 лунӧ. Югытъянсӧтан визьыс (югыт коласын да пемыт коласын визьыс) мунӧ полюссэз пыр. Эта положеннёын му вылас омӧн луныс овлӧ ойкӧт ӧткузя. Эта тулысся ойкузялуна кад (равноденствие). Ойвыв джыншарын сэк – тулыс. Экватор вылас эта кадӧ шондіыс овлӧ веськыта юр вевдӧрын.
Мӧд положеннёас муыс овлӧ юнь 22 лунӧ. Эта лунӧ овлӧ гожумся шондісулалан. Сэтшӧм положеннё дырни ойвыв джыншарын овлӧ гожум, а лунланисьын – тӧв. Ойвыв джыншарас быдлаын ой сьӧрті луныс кузьжык. И токо экватор дынын лункӧт ойыс ӧткузя.
Сентяб 23 лунӧ муыс овлӧ сэтшӧм жӧ положеннёын, кыдз и март 12 лунӧ. Эта – арся ӧткузя луна кад. Сэк ойланись джыншарын – ар.
Нёльӧт положеннёын муыс овлӧ декаб 22 лунӧ. Эта – тӧвся шондісулалан. Эта лунӧ ойвыв полюсыс да сы гӧгӧрӧт муыс овлӧ вуджӧр увтын. Шонді югӧррес веськыта усьӧны экваторсянь лунланьӧжык. Эта кадӧ лунвыв джыншарын – гожум, ойланисьын – тӧв.
Шонытыс, кӧдӧ сетӧ шонді, му вевдӧрас сюрӧ не ӧтмоз. Шондіыс кыным дыржык шонтӧ, сыным унажык сія сетӧ шоныт. Но шонытыс лоӧ не токо этасянь, но и сысянь, кыдз усьӧны югӧррез – веськыта али пӧліньӧн. Веськыт югӧррез сетӧны шонытсӧ унажык, пӧліняэс – етшажык.
Ӧтік воӧ экватор дорын шондіыс кыкись овлӧ вськыта юр вевдӧрын – март 21 лунӧ да сетняб 23 лунӧ. Визьыс, кӧда мунӧ экваторкӧт ордчӧн, кӧда сы дынсянь куйлӧ ойланьынжык 23½°, шусьӧ ойвыв тропикӧн. А сэтшӧм жӧ визь, кӧда куйлӧ экваторсянь лунланьынжык сы ылына жӧ, шусьӧ лунвыв тропикӧн. (Тропик – мусӧ гӧгӧртан кытш. Сідз эта визьыс нимтӧм сійӧн, мыля сы сайын ойланьынжык шондіыс оз ни овлы веськыта юр вевдрын, а мунӧ сія бытьтӧ бӧрлань). Ойвыв тропик вылас веськыта юр вевдӧрын шондіыс овлӧ юнь 22 лунӧ, а лунвыв тропик вылас – декаб 22 лунӧ. Визьыс, кӧда мунӧ экваторкӧт ордчӧн, кӧда сы дынсянь куйлӧ ойланьынжык 66½°, шусьӧ ойвыв полюс кытшӧн. А сэтшӧм жӧ визь, кӧда куйлӧ экваторсянь лунланьынжык сы ылына жӧ – лунвыв полюс кытшӧн. Полюс кытшшез вылын вонас ӧтпырись луныс сулалӧ 24 час. Сы дырна жӧ вонас ӧтпырись сулалӧ и ой.
Ойвыв полюс кытш вылын луныс сулалӧ 24 час – юнь 22 лунӧ, а ойыс сулалӧ 24 час – декаб 22 лунӧ. Лунвыв полюс кытш вылын луныс сулалӧ 24 час – декабр 22 лунӧ, а 24 часа ойыс – юнь 22 лунӧ. Полюссэз вылын 6 тӧлісь гӧгӧр сулалӧ лун и 6 тӧлісь гӧгӧр – ой.
Воэз лыддьӧм (важмоз да вильмоз).
Кӧр пондісӧ лыддьыны, кузь я воыс, дак пантасисӧ уна сьӧкыттэз. Воас медбӧрья ойлуныс не быдса (воас – 365 ойлун 5 час 48 мин. да 46 секунда). Оз лӧсяв кыдзкӧ пондӧтны восӧ не быдса суткисянь. Миян воэз лыддьӧмӧдз 46 воӧ висьталісӧ, куим во пӧ мед вӧлісӧ 365 ойлунӧн, а нёльӧт («кассян» воын – 366 ойлун. Кассян воэзӧн лыддисьӧны сэтшӧм воэз, кӧднӧ позьӧ юкавны нёль вылӧ, шуам, 1904, 1908, 1916. Простӧй воэзся энӧ воэсӧ пондісӧ лыддьыны кузьжыккезӧн. Нія лоисӧ кузьжыкӧсь 11 минутаӧн да 16 секундаӧн, мӧднёж шуны, воын 365¼ сутки. Этасянь 128 бӧрын петіс сорасьӧм 1 ойлунӧн. Эта календарыс шусьӧ важмоз лыддьӧмӧн.
Медбы ӧксьӧм сорасьӧмсӧ бырӧтны, 1582 воӧ лыддьӧссӧ вештісӧ одзлань 10 лун вылӧ. А медбы эз вӧлӧ сорасьӧммез одзлань, дак воэсӧ, кӧдналӧн лыддьӧссэз помассьӧны кык нульӧн, пондісӧ кассяннэзӧн лыддьыны токӧ сэк, кӧр нылісь медодзза кык лыдпассӧ позьӧ юкавны нёль вылӧ, шуам, 1600, 2000 – кассян воэз, а 1700, 1800, 1900 – простӧй воэз. Эта календарыс шусьӧ вильмоз лыддьӧмӧн. 1918 февраль 15 лунӧ этӧ пыртісӧ и Рочмуын. Вильмоз лыддьӧм коласын да важмоз лыддьӧм коласын неӧткодьыс – 13 ойлун.

